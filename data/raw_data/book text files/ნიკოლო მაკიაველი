








ნიკოლო მაკიაველი
1469-1527

იტალიელი მოაზროვნე და პოლიტიკური მოღვა­ წე, ნიკოლო მაკიაველი (Niccolò Macchiavelli) დაიბა­ და ფლორენციაში. მიიღო ჰუმანიტარული განათლე­ ბა, ამასთანავე ისწავლა მათემატიკის საწყისებიც. 1498 წელს ფლორენციის მმართველი გვარის, მედიჩების მფარველობის შედეგად აირჩიეს ფლორენციის რეს­ პუბლიკის კანცელარიის მდივნად. ამ პოსტზე მაკიავე­ ლიმ 1513 წლამდე დაჰყო. პარალელურად ასრულებდა წარმატებულ დიპლომატიურ მისიებს იტალიის სხვა­
დასხვა ქალაქში, საფრანგეთსა და ტიროლში. სახელმწიფო სამსახუ­ რის პერიოდში დაწერა რამდენიმე პრაქტიკული ხასიათის თხზულება (მაგალითად, „ცხენოსანი მილიციის ორგანიზაციის შესახებ“) და ისტო­ რიული სახის ნაწარმოები ლათინურ ენაზე (ტრაქტატი „ფრანგთა ბუნე­ ბისათვის“). 1513 წელს მედიჩების წინააღმდეგ შეთქმულების შემდეგ გა­ დაასახლეს ფლორენციის მახლობლად მდებარე საგვარეულო მამულში და მას შემდეგ პოლიტიკურ მოღვაწეობას აღარ დაბრუნებია. სწორედ გადასახლებაში მყოფმა შექმნა თავისი ძირითადი ნაწარმოებები.
მაკიაველის კალამს ეკუთვნის იტალიურ ენაზე დაწერილი მხატვ­ რული ნაწარმოებები, მაგრამ მათი მნიშვნელობა უფრო ისტორიულია, ვიდრე კულტურული. ცნობილია მაკიაველის ვრცელი პირადი მიმოწე­ რა მეგობრებთან და ეპოქის გამოჩენილ პიროვნებებთან. ეს მიმოწერა ისტორიული ვითარების საკვლევი უმდიდრესი და ზედმიწევნით ზუსტი წყაროა.
მაკიაველის წერილობითი მემკვიდრეობა აგვირგვინებს იმ ტენდენ­ ციას, რომელსაც გერმანელმა ისტორიკოსმა და სოციოლოგმა, ნორ­ ბერტ ელიასმა „ცივილიზაციის პროცესი“ უწოდა. ეს პროცესი მჭიდროდ უკავშირდება ჰუმანიზმის განვითარებას იტალიაში. ამ პერიოდის ძირი­ თადი ტექსტებია: ჯოვანი დელა კაზას „გალატეო“ – ტრაქტატი, სადაც
ნიკოლო მაკიაველი	 	


ფორმალიზებულია ქცევის წესები, რომელთაც უნდა დაემორჩილოს კეთილშობილი ადამიანი; ბალდასარე კასტილიონეს „კარისკაცი“ , სა­ დაც გადადგმულია შემდგომი ნაბიჯი და წარჩინებული (ცივილიზებული) ადამიანი განხილულია სამეფო კარის ვიწრო სოციალურ კონტექსტში. იტალიელი ავტორების ამ წიგნებმა მალე მოიპოვეს საერთაშორისო აღიარება. მაკიაველის შემოქმედება წარმოადგენს ამ ტენდენციის გა­ დატანას საერთო ევროპული პოლიტიკის ასპარეზზე, სადაც ისტორიული პროცესის სუბიექტებად უკვე მთელი სახელმწიფოები გამოდიან.
მაკიაველის უმთავრესი თხზულებებია:
„ფლორენციის ისტორია“ (Storie Fiorentine) – სქელტანიანი თხზულება, რომელიც განზოგადების სიღრმით მაღლდება შუასაუკუნეების ისტორი­ ოგრაფიულ ტრადიციებზე და მეცნიერული ისტორიისკენ გადადგმული ერთ­ერთ პირველი ნაბიჯია.
„საუბრები ტიტუს ლივიუსის პირველ დეკადაზე“ (Discorsi sopra la prima Deca di Tito Livio) – ანტიკური ხანის ისტორიკოსის, ტიტუს ლივიუსის ტექ­ სტის კომენტარის მეშვეობით მაკიაველი იკვლევს რომის სახელმწიფოს შიგნით მიმდინარე პოლიტიკურ პროცესებს და ცდილობს ამ კვლევის შედეგი მისი თანამედროვე პოლიტიკოსებისთვის პარადიგმად აქციოს.
„მთავარი“ (Il Principe) – ძირითადი ტექსტი, რომელშიც გამოიხატა მაკიაველის პოლიტიკური შეხედულებები, დაწერილია პოლიტიკური ლიდერის სახელმძღვანელოდ; მასში მეთოდურადაა განხილული ძა­ ლაუფლების აღებისა და შენარჩუნების ხერხები სხვადასხვა ვითარება­ ში. წიგნმა დიდი გავლენა მოახდინა მრავალი პოლიტიკური მოღვაწის ჩამოყალიბებაზე (ცნობილია, რომ მას ფანქრით ხელში გამუდმებით კითხულობდა იოსებ სტალინი, ათიოდე წლის წინათ აღმოჩენილ იქნა და გამოიცა ნაპოლეონ ბონაპარტის კომენტარები მაკიაველის ტექსტზე). მაკიაველის მემკვიდრეობამ გადამწყვეტი როლი შეასრულა პოლი­
ტიკური ენის შექმნაზე ევროპაში. შეიძლება ითქვას, რომ მაკიაველიმ მნიშვნელოვანი სტიმული მისცა ეროვნული სახელმწიფოების ჩამოყა­ ლიბებას და შეიმუშავა ის პრაქტიკული საშუალებები, რომელთა დახმა­ რებითაც შესაძლებელი გახდა ევროპული პოლიტიკის განხორციელება. მაკიაველის ერთ­ერთი უმნიშვნელოვანესი მონაპოვარია პრაგმატიზმი (როცა პოლიტიკური ქმედების მოტივაცია განპირობებულია საზოგადო სიკეთის მოსაზრებებით) და სეკულარიზმი (როცა სახელმწიფო ძალაუფ­ ლება დაცლილია ყოველგვარი საკრალური შინაარსისგან და წარმოჩნ­ დება როგორც საზოგადოების მაორგანიზებელი ფაქტორი). მაკიაველის ეს მიმართება კონკრეტულად გამოიხატა როგორც მისი მთავარი პო­ ლიტიკური ტექსტების ენობრივი არჩევანით (სეკულარული იტალიური
ენა საკრალური ლათინურის ნაცვლად), ასევე ევროპაში ფართოდ გავ­ რცელებული კონცეფტით – „სახელმწიფო მოსაზრება“ (Ragion di Stato), რომელიც ეროვნულ სახელმწიფოს უკვე თავისთავად ღირებულებად მიიჩნევს, განსხვავებით შუასაუკუნეებში მიღებული თეოლოგიური ინ­ ტერპრეტაციებისაგან.
არსებობს თვალსაზრისი, რომ მაკიაველის ნაშრომები სახელმძღვა­ ნელოა ტოტალიტარული რეჟიმების ლიდერებისათვის. ამგვარი დასკვნა, თუმცა მას გარკვეული ისტორიული საბაბი აქვს, არსებითად ზედაპი­ რულია. მაკიაველის მიერ პრაგმატიზმისა და სეკულარიზმის დამკვიდ­ რებამ შექმნა თეორიული საფუძველი იმისათვის, რომ სახელმწიფოს რეალური საყრდენი უკვე რელიგია და ეთნოსი კი არ არის, არამედ მოქალაქეთა პოლიტიკური ინტერესების ერთიანობა, რაც განვითარე­ ბის საშუალებას აძლევს დემოკრატიულ ინსტიტუტებს.


* * *
მთავარი
დიდებულ ლორენცოს პიერო მედიჩის ძეს
მთავრის წყალობის მოხვეჭის მოსურნენი, ჩვეულებისამებრ, მათთვის ყველაზე ძვირფას ნივთებს უძღვნიან მას, ან კიდევ იმ ნივ­ თებს, რომლებიც, მათის აზრით, ყველაზე მეტად ეამება მთავარს. და ჩვენ ვხედავთ, რომ უმეტესწილად, ცხენებს, საჭურველს, ოქრომკერ­ დით ნაქარგ ძოწეულს, პატიოსან თვლებსა და მთავართა სიდიადის საკადრის სხვა სამკაულთ უძღვნიან მბრძანებლებს. მაგრამ როდე­ საც დავაპირე თქვენი უდიდებულესობისათვის დამედასტურებინა ჩემი ერთგულება, მთელს ჩემს ავლა­დიდებაში ვერაფერს მივაკვლიე ჩემთვის უფრო ძვირფასსა და უფრო ფასეულს, ვიდრე დიდი ადამი­ ანების საქმეთა ცოდნას, რომელიც თანადროულ ცხოვრებაზე ხან­ გრძლივი დაკვირვებისა და წარსულის გულმოდგინე შესწავლის შე­ დეგად შევიძინე. დიდი დრო მოვანდომე მის გულდასმით განხილ­ ვას და გააზრებას, ახლა კი თხელტანიან წიგნში მოქცეულს, თქვენს უდიდებულესობას ვთავაზობ მას. და თუმცა კარგად მაქვს შეგნე­ ბული, რომ ის თქვენი ღირსი არ არის, მიუხედავად ამისა მჯერა, რომ, თქვენი დიდსულოვნების წყალობით, არ უარყოფთ მას, რად­ განაც გესმით, რომ ყველაზე ძვირფასი ძღვენი, რომელიც მე შემეძ­ ლო მომერთმია თქვენთვის, იმის შესაძლებლობა გახლავთ, რომ მოკლე ხანში გაგიზიაროთ ყოველივე ის, რაც ამდენი წლის მანძილ­ ზე ურიცხვი სიმძიმილისა და ჭირთათმენის ფასად შევისწავლე და შევიმეცნე, და რაც არ შემიმკია, არც ამივსია ვრცელი წიაღსვლე­ ბით, არც მაღალფარდოვანი თუ მიკიბულ­მოკიბული სიტყვებით, ანდა რომელიც გნებავთ გარეგნული სამკაულებით, რომლებითაც არა ერთი და ორი ავტორი კაზმავს ხოლმე თავის თხზულებას. რად­ გან მე მსურდა მისი ნამდვილი სამკაული ყოფილიყო ან შინაარსის სიმართლე და თხრობის სიმკაცრე, ან – არაფერი. არც ის მიმაჩნია თავხედობად, რომ მოკრძალებული ან მოკრძალებულზედაც უფრო დაბალი წოდების კაცი ბედავს განსაჯოს ან წარმართოს მთავართა მოქმედება: ვინაიდან, იმ მხატვრებისა არ იყოს, მაღლობთა დასა­ ხატად დაბლა, ხეობებში რომ ჩადიან, რათა იქიდან დაუკვირდნენ მთებისა და ბორცვების აგებულებას, ხოლო ხეობებს მთის მწვერ­ ვალებიდან აკვირდებიან, – ზუსტად ასევე, თუ გსურს სათანადოდ

შეიცნო ხალხის ბუნება, მთავარი უნდა იყო, ხოლო მთავრის ბუნე­ ბას უბრალო მოქალაქე შეიცნობს უფრო უკეთ.
მაშ, მიიღეთ, თქვენო უდიდებულესობავ, ეს მოკრძალებული ძღვენი იმავე გრძნობით, რომლითაც მე მას გწირავთ: თუკი ინებებთ და გულდასმით განიხილავთ და წაიკითხავთ მას, შიგ ჰპოვებთ ჩემს მხურვალე სურვილს, – მიაღწიოთ იმ სიდიადეს, რასაც სვებედნიე­ რება და ბევრი თქვენი სხვა სიკეთე გიქადით. და თუ თქვენი უდიდე­ ბულესობა თავისი სიმაღლის მწვერვალიდან ერთხელ მაინც გად­ მოავლებს თვალს ამ დაბლობებს, დარწმუნდება, რაოდენ დაუმ­ სახურებლად ვითმენ ბედისწერის სისასტიკესა და დაუსრულებელ უკუღმართობას.

თავი I
რამდენნაირნი არიან სამთავროები და რა გზით შეიძლება მათი დაპყრობა
ყველა სახელმწიფო, ყოველგვარი მმართველობა, რომლებსაც ჰქონდათ და აქვთ ადამიანებზე მბრძანებლობის უფლება, ან რეს­ პუბლიკაა, ანდა სამთავრო. ასე იყო და ასეა ახლაც. სამთავროები ან მემკვიდრეობითნი არიან, რომელთაც დიდი ხნის მანძილზე მარ­ თავს მთავართა ერთი საგვარეულო, ანდა – ახალნი. ეს უკანასკნელ­ ნი ან პირწმინდად ისეთნი არიან, როგორიც იყო მილანი ფრანჩეს­ კო სფორცასათვის1, ანდა მათი დამპყრობი მთავრის სამემკვიდრეო სამფლობელოსათვის შეერთებულნი, როგორც ნეაპოლის სამთავრო ესპანეთის მეფისათვის2. ამნაირად შემომტკიცებული სამთავროები, ჩვეულებრივ ან მთავარს ემორჩილებიან, ან თავისუფალნი არიან; ხოლო მათ, ბედისწერისა თუ სიმამაცის წყალობით, სხვისი ან საკუ­ თარი იარაღით იგდებენ ხელთ.

თავი II
მემკვიდრეობითი სამთავროებისათვის
რესპუბლიკებზე აღარაფერს ვიტყვი, ვინაიდან სხვა ადგილას დაწვრილებით ვილაპარაკე მათზე1. მივუბრუნდები მხოლოდ და მხოლოდ სამთავროებს და, ზემოთ მონიშნულ საფუძველზე დაყრ­

დნობით, შევეცდები დავასაბუთო, როგორ შეიძლება მათი მართვა და შენარჩუნება.
მაშ, ასე, მე ვამტკიცებ, რომ მემკვიდრეობით მთავარს, ვისი ქვე­ შევრდომნიც დიდი ხანია მორჩილებენ მის საგვარეულოს, გაცი­ ლებით უფრო უადვილდება ძალაუფლების შენარჩუნება, ვიდრე ახალ მბრძანებელს, ვინაიდან საამისოდ მთავრისათვის საკმარისია არ დაარღვიოს წინაპართა მიერ დაფუძნებული წესრიგი და უნა­ რიანად გამოიყენოს ყველა ხელსაყრელი ვითარება; ასე რომ, თვით ის მთავარიც კი, რომელიც მაინცდამაინც დიდი ჭკუითა და გამჭრი­ ახობით არ გამოირჩევა, ყოველთვის შეინარჩუნებს ძალაუფლებას, თუკი რაღაც უჩვეულო და საგანგებო ძალადობის შედეგად არ და­ კარგა იგი; მაგრამ კიდევაც რომ დაკარგოს, კვლავ დაიბრუნებს მას, როგორც კი მოძალადეს რაიმე უბედურება დაატყდება თავზე. ამის ნიმუშად იტალიაში ჩვენ გვეგულება ფერარის დუკა, რომელმაც მხოლოდ და მხოლოდ იმის წყალობით მოიგერია ვენეციელთა შე­ ტევები 84 წელს და პაპ იულიუსიი­ისა 10 წელს, რომ ოდითგანვე გაბატონებულ საგვარეულოს ეკუთვნოდა2. ვინაიდან მემკვიდრეო­ ბითი მთავრის დასამხობად გაცილებით ნაკლები მიზეზი არსებობს და ნაკლები აუცილებლობა, ამიტომაა, რომ ის უფრო მეტად უყ­ ვარს ხალხს. და თუ რაღაც უჩვეულო ბიწიერება მის მიმართ საყო­ ველთაო სიძულვილის წყაროდ არ იქცა, საფუძველს მოკლებული არ იქნება ვივარაუდოთ, რომ ქვეშევრდომთათვის დიახაც სასურვე­ ლი იქნება იგი; ხოლო მისი საგვარეულოს სიძველე და უწყვეტობა თავისთავად გააქარწყლებენ ყოველგვარი სიახლის მიზეზს და ხსოვ­ ნას, ვინაიდან ერთი ცვლილება ყოველთვის გზას უხსნის მეორეს.

თავი III
შერეული სამთავროებისათვის
ახალ მთავარს ძალიან უჭირს ძალაუფლების შენარჩუნება. თვით მემკვიდრეობითი მთვარიც კი, რომელმაც ახალი სამფლო­ ბელო შემოიმტკიცა (ასე რომ, მის სამთავროს შეიძლება შერეული ეწოდოს), გაჭირვებით ინარჩუნებს ძალაუფლებას, იმ ბუნებრივი მი­ ზეზის გამო, რასაც გადატრიალებანი იწვევენ ახალ სამთავროებში.

ხალხს ჰგონია, რომ ახალი მთავარი უკეთესი იქნება ძველზე და ამი­ ტომ, დროს იხელთებს თუ არა, უჯანყდება ამ უკანასკნელს; მაგრამ მალე რწმუნდება, რომ მოლოდინი გაუცრუვდა, ვინაიდან ახალი მთავარი ყოველთვის უარესია ძველზე, რაც აგრეთვე ბუნებრივია და ჩვეულებრივი, ვინაიდან დამპყრობელი გამუდმებით ავიწროებს ახალ ქვეშევრდომთ არა მარტო დაბანაკებულ მოლაშქრეთა მეშვე­ ობით, არამედ ძალადობის ურიცხვი სხვა საშუალებებითაც, რასაც გარდუვალად იწვევს ყოველი ახალი სამფლობელოს შემომტკიცე­ ბა. ასე რომ, მთავარი იძულებულია გადაიმტეროს ყველა, ვინც შე­ ურაცხყო ამ ახალი სამთავროს დაპყრობისას; ხოლო, ამასთან, არც იმათი მეგობრობის შენარჩუნება ძალუძს, ვინც ხელი შეუწყო მის გამარჯვებას, ვინაიდან ვერასდიდებით ვერ დააკმაყოფილებს მათ ისე სრულად, როგორც ისინი ვარაუდობდნენ, და ვერც გადამჭრელ ზომებს მიმართავს მათ წინააღმდეგ, რაკიღა დავალებულია ამ ხალ­ ხისაგან. რაგინდ ძლიერიც უნდა იყოს მთავრის ლაშქარი, მაინც ვერ შესძლებს ამა თუ იმ ქვეყანაში შეღწევას ადგილობრივი მცხოვრებ­ ლების დაუხმარებლად. აი, რატომაა, რომ საფრანგეთის მეფემ ლუი XII­მ ესოდენ სწრაფად დაიმორჩილა მილანი და ასევე სწრაფად დაჰკარგა იგი. პირველად რომ წაერთმიათ მილანი მისთვის, ლო­ დოვიკოს საკუთარი ძალებიც საკმარისი აღმოჩნდა, ვინაიდან იმა­ ვე ხალხმა, რომელმაც კარი გაუღო მეფეს, – რაკიღა თავი მოტყუე­ ბულად იგრძნო და ვერ ეღირსა იმ სიკეთეს, რისი იმედიც ჰქონდა, – ვეღარ შესძლო ახალი მთავრის ძალმომრეობის ატანა. მაგრამ ისიც აშკარაა, რომ თუ შესაძლო გახდა ამბოხებული ქვეყნების ხელმეო­ რედ დამორჩილება, ისინი აგრე ადვილად ვეღარ დაიძვრენენ თავს; ვინაიდან მბრძანებელი, რომელსაც ამბოხება გაკვეთილად გამოად­ გება, უფრო გადამჭრელ ზომებს მიმართავს თავისი მდგომარეობის განსამტკიცებლად: არ მოერიდება არც ურჩთა დასჯას, არც ეჭვმი­ ტანილთა მხილებას და წინდახედულად გაამაგრებს ყველა სუსტ ადგილს. ამრიგად, თუკი საიმისოდ, რომ საფრანგეთისათვის პირ­ ველად წაერთმიათ მილანი, საკმარისი აღმოჩნდა დუკა ლოდოვიკოს ერთი გაბრძოლება საზღვარზე, სამაგიეროდ, მეორედ წასართმევად საჭირო შეიქმნა მთელი ქვეყანა დარაზმულიყო მის წინააღმდეგ, ხო­ ლო მისი ლაშქარი გაფანტული და განდევნილი ყოფილიყო იტალი­ იდან. ამის მიზეზი ზემოთ უკვე მოვიხსენიე1. მაგრამ საფრანგეთმა

ერთჯერაც და მეორეჯერაც დაჰკარგა მილანი. პირველი წარუმატებ­ ლობის ზოგადი მიზეზები უკვე მოგახსენეთ; ახლა კი ისღა დაგვრჩე­ ნია, განვიხილოთ მეორე მარცხის მიზეზები და გიჩვენოთ საშუალე­ ბები, რომლებიც ხელთ ჰქონდა საფრანგეთის მეფეს და მის ადგი­ ლას შეეძლო უკეთ გამოეყენებინა სხვას, რათა უფრო მტკიცედ დამ­ კვიდრებულიყო დაპყრობილ ქვეყანაში, ვიდრე ეს მოახერხა მეფემ. უნდა აღვნიშნოთ, რომ სამთავროები, რომლებიც დაპყრობის შე­ დეგად უერთდებიან მათი დამპყრობი მთავრის სამფლობელოს, ან იმავე სამფლობელოს ფარგლებში მდებარეობენ და იმავე ენაზე ლა­ პარაკობენ, ან კიდევ – მის ფარგლებს გარეთ. პირველ შემთხვევაში მათი შენარჩუნება ძალიან ადვილია, მით უმეტეს, თუკი ისინი ნაჩ­ ვევნი არ არიან თავისუფლებას; ამიტომ, თუ გსურს უზრუნველად ფლობდე მათ, საკმარისია მუსრი გაავლო იქაურ მთავართა საგვა­ რეულოს. რაც შეეხება დანარჩენს, რაკიღა ხალხი დაინახავს, რომ უწინდელი წესრიგი უცვლელი დარჩა, ხოლო ჩვეულებები არაფრით არ განსხვავდებიან ერთმანეთისაგან, – დიახ, ეს ხალხი თვინიერი და მორჩილი იქნება, როგორც, მაგალითად, ბურგუნდია, ბრეტანია, გასკონია და ნორმანდია2, რომლებიც ამდენი ხნის მანძილზე განუ­ ყოფელნი არიან საფრანგეთისგან. და თუმცა ისინი ენობრივად, ცო­ ტა არ იყოს, განსხვავდებიან ერთმანეთისაგან, მაგრამ ჩვეულებათა მსგავსების გამო კარგად ეგუებიან ერთმანეთს. თუკი ამნაირი სამ­ ფლობელოების ხელში ჩამგდებს მათი შენარჩუნება სურს, მას ორი რამ უნდა ახსოვდეს: ჯერ ერთი, ის, რომ მუსრი გაავლოს უწინდელი მთავრის საგვარეულოს, და მეორეც ის, რომ არ შეცვალოს არც მა­ თი კანონები და არც ხარკის აკრეფის წესი, რათა, ამრიგად, ახალი სამფლობელო განუყოფელ მთლიანობად შეერწყას ძველს.
მაგრამ როდესაც სამფლობელოებს ენით, ჩვეულებებითა და წეს­წყობილებით განსხვავებულ ქვეყნებში იგდებენ ხელთ, აქ თავს იჩენენ სიძნელენი, და მათ შესანარჩუნებლად ბედის კეთილმოწყა­ ლება და დიდი მოქნილობაა საჭირო. უკეთესი და უქმედითესი სა­ შუალება იქნებოდა ამ სამფლობელოებში თვითონ მათი დამპყრო­ ბის გადასახლება. ეს უფრო მტკიცეს გახდიდა და გაახანგრძლი­ ვებდა მის მფლობელობას. ასე მოიქცა თურქეთის სულთანი სა­ ბერძნეთის მიმართ3: ყოველგვარი ღონისძიების მიუხედავად, ის ვერასდიდებით ვერ შესძლებდა ამ ქვეყნის შენარჩუნებას, საცხოვ­

რებლად რომ არ გადასახლებულიყო იქ. ვინაიდან, როდესაც დაპყ­ რობილ ქვეყანაში ცხოვრობ, ჩანასახშივე ამჩნევ მღელვარებას და შეგიძლია სასწრაფოდ ჩაახშო იგი; შორს მყოფი კი მხოლოდ მაშინ თუ შეიტყობ მღელვარების ამბავს, როცა ის უკვე მთელს ქვეყანას მოედო და ვეღარაფრით ვეღარ უშველი. ეგეც არ იყოს, ქვეყანა ვერ ითმენს გაპარტახებას მთავრის მოხელეთაგან. ქვეშევრდომნი კმაყო­ ფილნი არიან იმით, რომ ყოველთვის შეუძლიათ უშუალოდ მიმარ­ თონ მთავარს; ამიტომ, თუკი მორჩილებას ირჩევენ, მისი სიყვარუ­ ლის უფრო მეტი საბაბი აქვთ, თუ არა და – იმისა, რომ ეშინოდეთ მისი. რაც შეეხება უცხოელებს, რომლებიც ამ ქვეყანაზე თავდასხ­ მას აპირებენ, მთავრის იქ ყოფნა, ცოტა არ იყოს, აკრთობთ და ხელ
­ფეხს უბოჭავთ. ასე რომ მთავარი, რომელიც დაპყრობილ ქვეყანა­ ში ცხოვრობს, იშვიათად თუ დაჰკარგავს მას.
მეორე ქმედითი საშუალებაა ორ­სამ ადგილას კოლონიების დაარსება, რომლებიც, გარკვეული აზრით, ამ ქვეყნის დამცველთა როლს შეასრულებენ. ამიტომ აუცილებელია ან ასე მოიქცე, ანდა დაპყრობილ ქვეყანაში ცხენოსანთა თუ ქვეითთა მრავალრიცხოვა­ ნი რაზმები იყოლიო. კოლონიები არც ისე ძვირი უჯდება მთავარს და თითქმის სულ მუქთად ან ჩალის ფასად აარსებს და ინახავს მათ. ამასთან, იგი მტრად მოიკიდებს მხოლოდ იმ ხალხს, ვისაც სახნავ­სა­ თესსა თუ საცხოვრებლებს ართმევს, რათა ახალ მოსახლეებს უბო­ ძოს ისინი. მაგრამ მისი მტრები მთელი მოსახლეობის მხოლოდ უმ­ ნიშვნელო ნაწილს შეადგენენ და, ეგეც არ იყოს, დაქსაქსულნი და გაღატაკებულნი ვერაფერს დააკლებენ მას. რაც შეეხება დანარჩენ მცხოვრებთ, რაკიღა, ერთის მხრივ, არაფერი დაუშავდებათ, უმალ­ ვე დაცხრებიან, ხოლო მეორეს მხრივ, დაშინებულნი, ვაითუ გაღა­ ტაკებულთა დღეში ჩავცვივდეთო, ვერ გაბედავენ ურჩობას. ერთის სიტყვით, ეს კოლონიები დიდ დანახარჯებს არ მოითხოვენ, უფრო მეტი ერთგულებით გამოირჩევიან და ნაკლებად აშფოთებენ მოსახ­ ლეობას. აღშფოთებულნი და მტრულად განწყობილნი კი, როგორც მოგახსენეთ, ვერას დააკლებენ მთავარს.
ამასთან დაკავშირებით, უნდა შევნიშნოთ, რომ ადამიანები ან ალერსით უნდა მოინადირო, ანდა სულაც თავიდან მოიშორო ისი­

ნი; რადგან თუ ხალხი შურს იძიებს მცირეოდენი წყენის გამო, სა­ მაგიეროდ, მძიმე შეურაცხყოფისათვის სამაგიეროს გადახდის თა­ ვი არა აქვს; მაშასადამე, კაცისთვის მიყენებული შეურაცხყოფა იმ­ ნაირი უნდა იყოს, რომ შურისგების არ გეშინოდეს. მაგრამ თუ კო­ ლონიების ნაცვლად ლაშქრის შენახვას დააპირებს, ეს უფრო ძვირი დაუჯდება მთავარს და იძულებული იქნება დაცვას გადააგოს დაპყ­ რობილი ქვეყნიდან მიღებული მთელი შემოსავალი, ასე რომ, მონა­ პოვარი დანაკარგად გადაექცევა და ეგეც არ იყოს, ყველაზე მეტად სწორედ ეს აშფოთებს ხალხს: ლაშქრის ბანაკად დგომა თუ გადაად­ გილება გულისწყრომას იწვევს მთელს ქვეყანაში; ამნაირი მდგომა­ რეობის სიმძაფრე მტკივნეულად განიცდება მთელი მოსახლეობის მიერ, და თვითეული მცხოვრები მტრად ექცევა მთავარს; თანაც, ეს ისეთი მტრები არიან, რომლებსაც შეუძლიათ ბევრი რამ გავნონ, ვი­ ნაიდან, თავიანთი დათრგუნვილობის მიუხედავად, მაინც საკუთარ ჭერქვეშ რჩებიან. ასე, რომ, რა თვალსაზრისითაც უნდა მიუდგე, ამ­ ნაირი დაცვა იმდენადვე უსარგებლოა, რამდენადაც სასარგებლოა დაცვა კოლონიების დაარსების საშუალებით.
გარდა ამისა, ვინც ზნე­ჩვეულებებით განსხვავებულ ქვეყანაში ცხოვრობს, ნაკლებად ძლიერი მეზობლების თავკაცად და მფარვე­ ლად უნდა იქცეს, ყოველნაირად ეცადოს უფრო ძლიერთა დასუს­ ტებას და ფხიზლად ეჭიროს თვალი, რათა ქვეყანაში მასზე არანაკ­ ლებ ძლევამოსილი მბრძანებელი არ შემოიჭრას. ვინაიდან ყოველ­ თვის მოსალოდნელია, რომ უკმაყოფილო მცხოვრებნი (შიშისა თუ მეტისმეტი პატივმოყვარეობის გამო) უცხოელს მიმართავენ დახმა­ რებისათვის. ასე მოუხმეს ეტოლიელებმა რომაელებს საბერძნეთში4, და, საერთოდ, ყველა სხვა ქვეყანაშიაც, სადაც კი რომაელები შესუ­ ლან, მათ ადგილობრივი მოსახლეობა იწვევდა ხოლმე. ჩვეულებრივ, ასე ხდება: როგორც კი ქვეყანაში შეიჭრება ძლევამოსილი უცხო­ ელი, ყველა ნაკლებ გავლენიანი პირი, მათდამი შურით აღძრული, ვინც მანამდე უფრო გავლენიანი იყო, ამ უცხოელის თანამზრახველი ხდება, ასე რომ, ეს უკანასკნელი ადვილად ახერხებს მათ გადაბირე­ ბას, ვინაიდან ისინი დაუყონებლივ და ერთსულოვნად უჭერენ მხარს მის მფლობელობას. უცხო მომხდურმა იმისთვისღა უნდა იზრუნოს, რომ მეტისმეტად არ გაიზარდოს მათი ძალა და გავლენა, რათა, სა­ კუთარ ძალებზე დაყრდნობითა და მათი მხარდაჭერის წყალობით,

ადვილად შესძლოს უფრო ძლიერთა დამხობა, და, ამრიგად, ქვეყნის სრულუფლებიან ბატონ­პატრონად იქცეს. და ვინც, ამ მხრივ, სათა­ ნადოდ არ დაიზღვევს საკუთარ თავს, მალე დაკარგავს თავის მონა­ პოვარს, მაგრამ კიდევაც რომ შეინარჩუნოს, უნდა თუ არა, ურიცხვი სიძნელის და სირთულის წინააღმდეგ მოუწევს ბრძოლა.
რომაელები, მათ მიერ დაპყრობილ ქვეყნებში, ყოველთვის იცავ­ დნენ ამ წესებს: აარსებდნენ კოლონიებს, მხარს უჭერდნენ ნაკლებად ძლიერთ, თუმცა ხელს როდი უწყობდნენ მათ აღზევებას, ასუსტებ­ დნენ უფრო ძალმორჭმულთ და ფხიზლად ეჭირათ თვალი, რათა ამ ქვეყნებში არ შეეღწია ძლევამოსილ უცხოელთა გავლენას. სანიმუ­ შოდ მხოლოდ საბერძნეთს დავასახელებ: რომაელები მხარს უჭერ­ დნენ აქაველებსა და ეტოლიელებს. მათვე დააქვეითეს მაკედონიის სამეფო და განდევნეს ანტიოქე: მაგრამ არასოდეს, არც აქაველთა და არც ეტოლიელთა დამსახურების გამო, არ მიუციათ მათთვის იმის საშუალება, რომ სხვების მაგივრად თვითონ აღზევებულიყვნენ; არც ფილიპესთვის (მიუხედავად მისი მრწამსისა) უღირსებიათ თავისი მეგობრობა, ვიდრე არ დააკნინეს იგი; და, ბოლოს, ვერც ანტიოქეს უშველა მთელმა თავისმა ძალმოსილებამ, რათა, მათი დასტურით, ერთი სამფლობელო მაინც შეენარჩუნებინა ამ ქვეყანაში5. რომა­ ელები ამ შემთხვევაში ისე იქცეოდნენ, როგორც უნდა იქცეოდნენ, საერთოდ, ბრძენი მთავრები, რომლებიც არა მარტო აწინდელ, არა­ მედ მომავალ გართულებებსაც უნდა ითვალისწინებდნენ და ყოველ ღონეს ხმარობდნენ, რათა თავიდან აიცილონ ისინი. რადგან, თუ შე­ იძლება მათი წინასწარ განჭვრეტა, არც მათთან ბრძოლა იქნება შე­ უძლებელი; მაგრამ თუ მათ მოახლოებას დაუწყებ ლოდინს, ყოველ­ გვარი ღონისძიება ნაგვიანევი აღმოჩნდება, რადგანაც უკურნებელი გახდება სენი. ვინაიდან აქ საქმე ზუსტად ისეა, როგორც ექიმები ამ­ ბობენ ჭლექთან დაკავშირებით: თავდაპირველად მისი განკურნება ადვილია, მაგრამ გამოცნობაა ძნელი, ხოლო თუ საკმაო დრო გავიდა და სნეულება გამოუცნობი და განუკურნავი დარჩა, მაშინ, პირიქით, მისი გამოცნობა ადვილია, მაგრამ განკურნებაა ძნელი.
იგივე ითქმის სახელმწიფოს მიმართ: თუკი წინასწარ გამოიც­ ნობ მის წიაღში ჩასახულ ბოროტებას (რაც გამჭრიახთა ხვედრია მხოლოდ), მისი განკურნება ადვილი საქმეა; მაგრამ თუ ვერ გამოი­ ცანი და საშუალება მიეცი ისე იზარდოს, რომ ყველასათვის ცხადი

შეიქნეს, მაშინ უკვე ვეღარაფერს უშველი მას. ამიტომ რომაელე­ ბი, რომლებიც წინასწარ ჭვრეტდნენ მოსალოდნელ გართულებებს, ყოველთვის პოულობდნენ მათ წინააღმდეგ ქმედით საშუალებებს და არასოდეს არ აფუჩეჩებდნენ საქმეს, რათა თავიდან აეცილე­ ბინათ ომი; ვინაიდან ესმოდათ, რომ თუ ასე არ მოიქცეოდნენ, სა­ ბოლოოდ კი ვერ შესძლებდნენ ომის თავიდან აცილებას, არამედ იძულებულნი იქნებოდნენ, მოწინააღმდეგის სასარგებლოდ მხო­ ლოდ დროებით გადაედოთ იგი. ამიტომაც ამჯობინეს საბერძნეთ­ შივე ეომათ ფილიპესა და ანტიოქესთან, რათა იტალიაში არ შეს­ ჯახებოდნენ მათ, თუმცაღა იმხანად დიახაც შეეძლოთ, უომრად გასცლოდნენ ერთსაც და მეორესაც, მაგრამ არ ისურვეს, ვინაიდან არაფრად ეპიტნავებოდათ ანდაზა, ერთთავად პირზე რომ აკერიათ ჩვენს ბრძენ თავკაცებს: „ეცადე გააჭიანურო დრო“; პირიქით, ისე იქ­ ცეოდნენ, როგორც საკუთარი სიქველე და კეთილგონიერება უკარ­ ნახებდათ: რადგანაც დრო სრულიად გულგრილია ჩვენს მიმართ და თანაბრად გვახვევს თავზე როგორც სიკეთეს, ისე ბოროტებას, რო­ გორც ბოროტებას, ისე სიკეთეს.
მაგრამ კვლავ მივუბრუნდეთ საფრანგეთს და ვნახოთ დაიც­ ვა თუ არა მან ზემოთ აღნიშნულთაგან თუნდაც ერთი წესი. აქ შარლის6 მოქმედებას კი არ განვიხილავთ, არამედ ლუისას7, ვინა­ იდან მისი ქცევა უფრო ცნობილია, იმის წყალობით, რომ შესძლო უფრო დიდხანს დამკვიდრებულიყო იტალიაში. თქვენ დაინახავთ, რომ სწორედ იმის საპირისპიროდ იქცეოდა, როგორც უნდა მოქ­ ცეულიყო, თუკი თავისი სამფლობელოს შენარჩუნება სურდა. მე­ ფე ლუი იტალიაში ვენეციელთა პატივმოყვარეობამ მოიყვანა8, რო­ მელთაც სურდათ მისი შემოსვლით ესარგებლათ და ნახევარი ლომ­ ბარდია ჩაეგდოთ ხელში. მე არც ამ შემოსვლის დაგმობა მსურს და არც მეფის გადაწყვეტილებისა, ვინაიდან, რაკიღა უნდოდა იტალი­ აში მოეკიდებინა ფეხი, მაგრამ ამ ქვეყანაში მეგობრები არ ჰყავდა, რადგან მეფე შარლის მოქმედების წყალობით მის წინაშე ყველა კა­ რი ჩაკეტილი აღმოჩნდა, – იძულებული იყო გაეზიარებინა მეგობ­ რობა, რომელსაც სთავაზობდნენ. და ის წარმატებით განახორციე­ ლებდა თავის შთანაფიქრს, სხვა მხრივ რომ ასერიგად არ შეეცოდა.
ლომბარდიის დაპყრობის შემდეგ მეფემ დაუყონებლივ დაიბ­ რუნა ის გავლენა, რომელიც შარლის წყალობით დაკარგა. გენუა

დათმობაზე წავიდა; ფლორენციელები მეგობრულად ამოუდგნენ მხარში, მანტუის მარკიზას, ფერარის დუკას, ბენტივოლიებს, ფორ­ ლელ გრაფინიას, ფაენცას, პეზაროს, რიმინის, კამერინოს, პიომბი­ ნოს მბრძანებლებს9, ლუკელებს, პიზელებს, სიენელებს, – ყველას მისი მეგობრობის მოხვეჭა სურდა. და მაშინ ვენეციელებს შეეძლოთ თვალნათლივ დარწმუნებულიყვნენ, რაოდენ შლეგური იყო მათი გადაწყვეტილება: მათ მხოლოდ ლომბარდიის ორი ოლქის ხელ­ ში ჩაგდება სურდათ, და იტალიის ორი მესამედის მბრძანებლად კი აქციეს მეფე!10 მერედა, რა ადვილად შეეძლო მას თავისი მდგომა­ რეობა განემტკიცებინა იტალიაში, თუკი დაიცავდა ზემოთ ხსენე­ ბულ წესებს და უზრუნველყოფდა თავისი მეგობრების უშიშროებას, რომლებიც თავიანთი სიმრავლის, სისუსტისა და სიმხდალის გამო (ვინ ეკლესიას უფრთხოდა, ვინ კიდევ – ვენეციელებს) იძულებულ­ ნი იქნებოდნენ ყოველთვის მხარი დაეჭირათ მისთვის. მათზე დაყრ­ დნობით კი მეფეს შეეძლო თავი დაეზღვია ყველასაგან, ვინც ჯერ კი­ დევ ანგარიშგასაწევ ძალად ითვლებოდა იტალიაში. მაგრამ მილანში შესვლისთანავე ის სულ სხვაგვარად მოიქცა და პაპ ალექსანდრეს11 რომანიის დაპყრობაში შეუწყო ხელი. ამ გადაწყვეტილების მიღები­ სას, აზრადაც არ მოსვლია, რომ თავისსავე თავს ისუსტებდა, ვინა­ იდან კარგავდა მეგობრებსა და იმათაც, ვინც სიხარულით შეეგება მას, მაშინ როდესაც ხელს უწყობდა ეკლესიის განდიდებას, რაკიღა სასულიერო ძალაუფლებას, რომელიც ესოდენ დიდ ავტორიტეტს ანიჭებს ეკლესიას, ეგზომ მნიშვნელოვან საერო ძალაუფლებასაც ზედ უსართავდა. ერთი შეცდომა რომ დაუშვა, იძულებული შეიქ­ ნა შემდგომშიაც მცდარი გზით ევლო, ასე რომ, ბოლოს და ბოლოს, ძალაუნებურად მოუხდა იტალიაში ჩამოსვლა, რათა ალექსანდრეს პატივმოყვარეობა აელაგმა და ტოსკანის ხელში ჩაგდების საშუალე­ ბა არ მიეცა მისთვის12. მაგრამ ეკლესიის განდიდებასა და მეგობრე­ ბის დაკარგვასაც არ დასჯერდა: ნეაპოლის დაპყრობა რომ განიზრა­ ხა, ესპანეთის მეფესაც უწილადა იგი13.
და თუ აქამდე იტალიის ერთადერთი ბატონ­პატრონი იყო, ახ­ ლა მოზიარე გაიჩინა და, ამრიგად ამ ქვეყნის ყველა პატივმოყვარე და უკმაყოფილო მოქალაქეს თვითონვე მოუვლინა მფარველი; ეგეც არ იყოს, თუმცაღა შეეძლო ნეაპოლში უწინდელი მეფე დაეტოვე­

ბინა თავის მოხარკედ14, მაგრამ დაამხო იგი, და მის ნაცვლად დასვა კაცი, ვისაც თვით მისი განდევნა შეეძლო15.
დაპყრობის ჟინი სავსებით ბუნებრივი და ჩვეულებრივი რამ გახლავთ; და ყოველთვის, როდესაც ამ ჟინსაა აყოლილი კაცი, რო­ მელსაც მისი დაცხრომის ძალი შესწევს, მას კი არ ჰგმობენ, არამედ, პირიქით, აქებენ. მაგრამ როცა მას საამისო ძალი არ შესწევს და მაინც, რადაც უნდა დაუჯდეს, სხვა ქვეყნების დაპყრობას ლამობს, ესაა შეცდომა, რომელიც გმობის ღირსია. ამიტომ, თუკი საფრან­ გეთს შეეძლო საკუთარი ძალებით თავს დასხმოდა ნეაპოლს, კი­ დევაც უნდა დასხმოდა მას, თუ არა და, სხვისთვის არ უნდა გაეყო იგი. და თუ ვენეციისათვის ლომბარდიის გაყოფა, ასე თუ ისე, შე­ იძლება მაინც გავამართლოთ, ვინაიდან ამის წყალობით საფრან­ გეთმა შესძლო ფეხის მოკიდება იტალიაში, ეს უკანასკნელი გაყო­ ფა გმობის ღირსია, ვინაიდან ამნაირი აუცილებლობითვე არ არის გამართლებული.
ასე რომ, ლუიმ შემდეგი ხუთი შეცდომა დაუშვა: გაანადგურა ნაკლებ ძლიერნი; ხელი შეუწყო იტალიაში ისედაც ძლევამოსილის ძლიერების ზრდას; მოზიარედ მოუხმო მძლეთა მძლე უცხოელს; არ დასახლდა ამ ქვეყანაში და არც კოლონიები დააარსა აქ. ამ შეცდო­ მებს, მეფის სიცოცხლეში, შეიძლება არც ისე დიდი ზიანი მიეყენე­ ბინათ მისთვის, მეექვსე შეცდომაც რომ არ დაეშვა: ეს გახლდათ ვე­ ნეციელთა სამფლობელოების დაპყრობა.16
ეკლესია რომ არ განედიდებინა და ესპანელები არ მოეხმო იტალიაში, ვენეციელთა დაკნინება გამართლებულიც იქნებოდა და აუცილებელიც. მაგრამ ამ ორი მცდარი ნაბიჯის შემდეგ არასდიდე­ ბით არ უნდა დაყაბულებოდა ვენეციის დამხობას. ვინაიდან, სანამ ვენეციას ძალი შესწევდა, არავის მისცემდა ლომბარდიის დაპყრო­ ბის ნებას. და როგორც ვენეციელები მხოლოდ იმ პირობით დათან­ ხმებოდნენ ამას, რომ თვითონვე გამხდარიყვნენ დამპყრობთა მბრძა­ ნებელნი, ასევე არავინ ისურვებდა საფრანგეთისათვის წაერთმია ლომბარდია, რათა ვენეციისათვის მიეცა იგი; ხოლო თუ ისინი მო­ კავშირენი იქნებოდნენ, ვის ექნებოდა მათთან ქიშპობის თავი?
და თუ მეტყვიან: მეფე ლუიმ იმიტომ დაუთმო ალექსანდრეს რომანია, ხოლო ესპანეთს – ნეაპოლი, რომ თავიდან აეცილებინა ომიო, პასუხად ზემოთ მოტანილი მოსაზრებებს მოვიშველიებ იმის

შესახებ, რომ, ომის თავიდან აცილების მიზნით, არამც და არამც არ უნდა მისცე ამა თუ იმ ბოროტებას ზრდის ნება, ვინაიდან ამ გზით ომს კი ვერ იცილებენ თავიდან, არამედ თავისდა საზიანოდ, მხო­ ლოდ დროებით გადასდებენ მას. ხოლო თუ დაიმოწმებენ აღთქმას, რომელიც მეფემ მისცა პაპს, დაგეხმარები დავიდარაბაში ჩემი გან­ ქორწინების ნებართვისა17 და რუანელი არქიეპისკოპოსის არჩევის სანაცვლოდო18, ამის პასუხს ქვემოთ მოგახსენებთ, სადაც საუბარი მექნება მთავართა აღთქმისა და იმის შესახებ, თუ როგორ უნდა აღ­ სრულდეს იგი19.
ამ საკითხთან დაკავშირებით, ნანტში ყოფნისას, რუანელ კარ­ დინალს ველაპარაკე,20 როცა პაპ ალექსანდრეს ვაჟმა ჩეზარე ბორჯამ,21 ანუ, როგორც ხალხი უწოდებდა, ვალენტინომ, რომანია იგდო ხელთ. კარდინალმა22 მითხრა: იტალიელებს სამხედრო საქმისა არა გაეგებათ რაო, რაზედაც მე მივუგე: სამაგიეროდ ფრანგებს არა გაეგებათ რა სახელმწიფო საქმეებისა, თორემ განა დაუშვებდნენ ეკლესიის ასეთ აღზევებას­მეთქი? და მართლაც, როგორც გამოც­ დილებამ გვიჩვენა, ეკლესია და ესპანეთი თავიანთ აღზევებას იტა­ ლიაში საფრანგეთს უნდა უმადლოდნენ, და სწორედ ამის შედეგად დამარცხდა ეს უკანასკნელი. აქედან გამომდინარეობს ზოგადი წესი, რომელიც არასოდეს ან იშვიათად თუ გამტყუნებულა: ვინც სხვისი ძლიერების ზრდას უწყობს ხელს, თვითონვე ითხრის ორმოს, ვინაი­ დან ამ ძლიერებას ის ზრდის ან თავისი მოხერხების, ანდა კიდევ ძა­ ლის წყალობით: ხოლო ერთიცა და მეორეც ძალზე არასანდოა იმის თვალში, ვინც უკვე ძლიერი გახდა.


თავი IV

რატომ არ აჯანყდა ალექსანდრეს მიერ დაპყრობილი დარიოსის სამეფო ალექსანდრეს სიკვდილის შემდეგ მისი მემკვიდრეების წინააღმდეგ
თუ გავითვალისწინებთ სიძნელეებს, რომლებიც განუყრელად დაკავშირებულია დაპყრობილი სახელმწიფოს შენარჩუნებასთან, მაშინ ვითარებამ ალექსანდრეს1 სიკვდილის შემდეგ, რომელიც რამ­ დენიმე წლის მანძილზე აზიის მბრძანებელი გახდა2 და თითქმის მი­

სი დაპყრობისთანავე გარდაიცვალა, შეიძლება საგონებელში ჩააგ­ დოს კაცი. როგორც ჩანს, ამნაირი ვითარებისას შეიძლებოდა მთე­ ლი სახელმწიფო აჯანყებულიყო, მაგრამ ალექსანდრეს მემკვიდრე­ ებმა შესძლეს მისი შენარჩუნება და, თანაც, არ გადაჰყრიან სხვა სიძნელეს, გარდა იმისა, რაც მათივე პატივმოყვარეობისაგან იღებ­ და დასაბამს3. პასუხად ვიტყვი, რომ ყველა სამთავროს, რომელთა ხსოვნაც კი შემოგვრჩა წარსულიდან, ორი სხვადასხვა ფორმით მარ­ თავდნენ: მბრძანებელია ან ერთი მთავარი, ხოლო დანარჩენნი თით­ ქოს მისი მსახურნი და ყმები არიან, რომლებიც მხოლოდ მთავრის წყალობითა და ნება­სურვილით ეხმარებიან მას სამთავროს მარ­ თვაში, და კიდევ მბრძანებლობენ მთავარი და ბარონები, რომლე­ ბიც თავიანთ თანამდებობას მთავარს კი არა, თავიანთ ძველისძველ წარმომავლობას უნდა უმადლოდნენ. ამ ბარონებს საკუთარი სამფ­ ლობელოები აქვთ და თავიანთი ქვეშევრდომებიც ჰყავთ, რომლებიც მათ თავიანთ მბრძანებლებად აღიარებენ და ბუნებრივი სიყვარუ­ ლით უყვართ ისინი. იმ სახელმწიფოებში, რომლებსაც მთავარი და მისი ყმები მართავენ, მთავარი დიდი გავლენით სარგებლობს, ვინა­ იდან მთელს ქვეყანაში, მის გარდა, არავინაა ისეთი, უზენაეს მბრძა­ ნებლად რომ ითვლებოდეს, და თან სხვა ვინმეს მაინც ემორჩილება ხალხი, მხოლოდ და მხოლოდ როგორც მის მსახურს თუ მოხელეს, რომელთაც მაინცდამაინც დიდი სიყვარულით როდი ემსჭვალვიან. მმართველობის ამ ორი სხვადასხვა ფორმის ნიმუშად ჩვენს დროში თურქეთი და საფრანგეთი გვევლინება. თურქეთის მთელს მონარქი­ ას ერთი მბრძანებელი მართავს, დანარჩენნი კი მისი ყურმოჭრილი ყმები არიან. სანჯაყებად4 დაყოფილ მთელს თავის საბრძანებელში ის სხვადასხვა მოხელეებს აგზავნის და საკუთარი ნება­სურვილით ცვლის მათ. საფრანგეთის მეფეს კი ურიცხვი პატარა მბრძანებელი ახვევია გარს, რომლებსაც ოდითგანვე აღიარებენ და თაყვანს სცე­ მენ მათი ქვეშევრდომნი. მათ თავიანთი პრეროგატივები აქვთ, რო­ მელთა ხელყოფაც მეფეს სასიკეთოს არას უქადის.
ვინც კარგად დაუკვირდება როგორც ერთ, ისე მეორე სახელ­ მწიფოს, დაინახავს, რარიგ ძნელია ისეთი ქვეყნის დაპყრობა, რო­ გორიც თურქეთი გახლავთ; მაგრამ თუკი დაპყრობა შესძელი, მისი შენარჩუნება ძალზე ადვილია. თურქეთის სამეფოს დაპყრობასთან დაკავშირებული სიძნელის მიზეზები ისაა, რომ, ჯერ ერთი, ამ ქვეყ­

ნის მაღალი თანამდებობის პირთაგან ვერავინ მიიხმობს დამპყრო­ ბელს, და, ეგეც არ იყოს, ამ უკანასკნელს არც იმის იმედი შეიძლე­ ბა ჰქონდეს, რომ მეტ­ნაკლებად ხელს შეუწყობს თავის ლაშქრობას სულთანის დაახლოებულ პირთა ამბოხების გზით, რისი მიზეზებიც ზემოთ უკვე მოვიხსენიე. რაკიღა ყველანი სულთანის ყმები და მო­ ვალენი არიან, მათი გადაბირება ძნელი საქმეა, მაგრამ, კიდევაც რომ გადაიბირო, ბევრს ვერაფერს გამორჩები, ვინაიდან, ზემოხსენებულ მიზეზთა გამო, მათ არ შეუძლიათ ხალხიც გაიყოლიონ უკან. ამი­ ტომ ის, ვინც თურქეთზე თავდასხმას აპირებს, აუცილებლად უნდა ითვალისწინებდეს, რომ ერთსულოვნად დარაზმულს ჰპოვებს მას, და უფრო საკუთარი ძალების იმედი უნდა ჰქონდეს, ვიდრე მტრის ბანაკში განხეთქილებისა. მაგრამ თუკი თურქეთი ძლეულ იქნა და ბრძოლის ველზე ისეთი მარცხი განიცადა, რომ ლაშქრის გამოყვა­ ნა ვეღარ შეიძლო, დამპყრობელის მთელი ყურადღება შეიძლება მთავრის საგვარეულოზე იქნეს გადატანილი. თუკი მას ამოჟლიტავს, არავის შიში აღარ უნდა ჰქონდეს, ვინაიდან სხვები ხალხის მხარდა­ ჭერით არ სარგებლობენ. და როგორც გამარჯვებულს შეუძლებელია ხალხის იმედი ჰქონოდა გამარჯვებამდე, ისე გამარჯვების შემდეგ თა­ მამად შეუძლია აღარ ეშინოდეს მისი.
სულ სხვაგვარადაა საქმე ისეთ სახელმწიფოებში, რომლებსაც საფრანგეთის დარად მართავენ. ამნაირ სახელმწიფოში შეღწევა ძალზე ადვილია: საკმარისია გადაიბირო ესა თუ ის ბარონი, ვინაი­ დან ყოველთვის მოიძებნებიან უკმაყოფილონი და ახალი წესრიგის მოსურნენი, რომლებმაც, ზემოხსენებულ მიზეზთა გამო, შეიძლება გზა გაგიხსნან სახელმწიფოში და გამარჯვება გაგიადვილონ, მაგრამ გამარჯვების შედეგთა შენარჩუნება ურიცხვ სიძნელესთანაა დაკავ­ შირებული, რასაც თანაბრად განაპირობებენ შენი მოკავშირეები­ ცა და შენს მიერ დათრგუნვილი მტრებიც. ამიტომაც საკმარისი არ არის მუსრი გაავლო მარტოოდენ მთავრის საგვარეულოს, ვინაიდან კვლავინდებურად დარჩებიან სხვა მბრძანებლები, რომლებიც სათა­ ვეში ჩაუდგებიან ახალ შეთქმულებებს. და თან ვერც მათი დაშოშ­ მინება და ვერც მათი ამოძირკვა შესძელი, სახელმწიფო მტრისთვის ხელსაყრელ პირველსავე შემთხვევაში გამოგეცლება ხელიდან. ახლა, თუ დაუკვირდებით, რანაირი მმართველობა იყო დარიოსის5 სამე­ ფოში, ადვილად შენიშნავთ მსგავსებას მასსა და თურქეთის სახელ­

მწიფოს მმართველობას შორის. აი, რატომ აიმხედრა ალექსანდრემ ასე ერთობლივად და ასევე ერთნაირად გაანადგურა იგი. გამარჯვე­ ბისა და დარიოსის სიკვდილის შემდეგ ალექსანდრემ მტკიცედ და­ იმკვიდრა მთელი სამეფო. და მის მემკვიდრეებსაც, ერთმანეთში რომ მორიგებულიყვნენ, არავინ დაურღვევდა სიმშვიდეს: მთელს ქვეყანაში არ მომხდარა არავითარი ამბოხება, გარდა იმისა, რაც თვითონვე გამოიწვიეს. მაგრამ საფრანგეთისნაირ სახელმწიფოებ­ ში ასე მშვიდად ვერ იუფლებ. გაუთავებელი ამბოხებები რომაელე­ ბის წინააღმდეგ ესპანეთში, საფრანგეთსა და საბერძნეთში6 სწორედ ამით, ე. ი. ამ ქვეყნებში მრავალრიცხოვანი სამთავროების არსებო­ ბით აიხსნება; და სანამ მათი ხსოვნა არ ჩაქრებოდა, რომაელებს არ შეეძლოთ გულდამშვიდებით ყოფილიყვნენ თავიანთი სამფლობე­ ლოების გამო. მაგრამ როგორც კი მათი ხსოვნა მიიფერფლა, რო­ მაელებმა, თავიანთი ძლიერებისა და ხანგრძლივი ბატონობის წყა­ ლობით, მტკიცედ მოიკიდეს იქ ფეხი. და თუმცა შემდეგ, იმპერიის რღვევისა და შინააშლილობის ჟამს, თვითეული მხარე ცდილობდა დაენარჩუნებინა ამ პროვინციათა სწორედ ის ნაწილები, სადაც მა­ თი გავლენა ყველაზე საგრძნობი იყო, ეს უკანასკნელნი არ სცნობდ­ ნენ არავის, რომაელების გარდა, რაკიღა მათი უწინდელი მთავრე­ ბის საგვარეულოები დიდი ხანია აღარ არსებობდნენ.
თუ გავითვალისწინებთ ყოველივე ამას, აღარ განგვაცვიფრებს ის გარემოება, რომ ალექსანდრემ ასე ადვილად შეინარჩუნა აზი­ ა, მაშინ როდესაც ზოგიერთებს ესერიგად უჭირდათ თავიანთი სამ­ ფლობელოების შენარჩუნება, როგორც მაგალითად, პიროსსა და სხვებს; ეს აიხსნება არა მძლეველთა მეტ­ნაკლები სიქველით, არა­ მედ ძლეულთა სხვადასხვაობით.

თავი V
რანაირად უნდა მართავდე ქალაქსა თუ სახელმწიფოს, რომლებიც, მათ დაპყრობამდე, თავიანთი კანონების მიხედვით ცხოვრობდნენ
როდესაც იპყრობენ სახელმწიფოებს, რომლებიც თავიანთი კა­ ნონების მიხედვით ცხოვრებასა და თავისუფლებას არიან ნაჩვევნი, არსებობს მათი შენარჩუნების სამი სხვადასხვა საშუალება. პირვე­ ლი: მიწასთან გაასწორო ისინი; მეორე: პირადად დასახლდე იქ; მე­

სამე: თავიანთი კანონების მიხედვით ცხოვრების ნება მისცე და ხარ­ კი დაადო მათ, ხოლო მმართველობა მცირერიცხოვან პირთ გადას­ ცე, რომლებიც შეგინარჩუნებენ ამ ქვეყნების მეგობრობას. რაკიღა ამნაირი მმართველობა მთავრის მიერაა შექმნილი, მმართველებმა, რასაკვირველია, იციან, რომ მთავრის თანადგომისა და მფარველო­ ბის გარეშე დიდი დღე არ უწერიათ და ამიტომ ყოველნაირად მხარს უჭერენ მას. თავისუფლებას ნაჩვევი ქალაქის შენარჩუნება უფრო ადვილია მისი მოქალაქეების მეშვეობით, ვინემ სხვა რამ საშუალე­ ბით, თუკი მისი დაქცევა არა სურთ. ამის ნიმუშად სპარტა და რო­ მი გამოგვადგება. სპარტელები იმით ინარჩუნებდნენ ათენს და თე­ ბეს, რომ ოლიგარქიული მმართველობა დაამყარეს იქ; მაგრამ, მიუ­ ხედავად ამისა, ორივე ხელიდან გამოეცალათ1. რომაელებმა, კაპუა, კართაგენი და ნუმიდია რომ შეენარჩუნებინათ, შემუსრეს და, ამრი­ გად, ხელიდან არ გაუშვეს ისინი2. საბერძნეთის შენარჩუნება თით­ ქმის იმნაირადვე სურდათ, როგორც სპარტელები ინარჩუნებდნენ მას, ე. ი. ცდილობდნენ თავისუფლება არ წაერთმიათ და საკუთარი კანონები დაეტოვებინათ მისთვის. მაგრამ ამნაირმა მცდელობამ სა­ სურველი ნაყოფი არ გამოიღო, ვინაიდან, ეს პროვინცია რომ შეე­ ნარჩუნებინათ, იძულებულნი იყვნენ მიწასთან გაესწორებინათ ბევ­ რი მისი ქალაქი3, რადგანაც არ არსებობს ქალაქის შენარჩუნების უკეთესი საშუალება, ვიდრე დანგრევა და დაქცევა მისი. ამიტომ მას, ვინც დაეუფლება, მაგრამ ბოლოს კი არ მოუღებს თავისუფლებას ნაჩვევ ქალაქს, თვითონ მოეღება ბოლო მისი ხელით, ვინაიდან ეს ქალაქი ყოველთვის ეცდება ამბოხების გზით დაიბრუნოს თავისუფ­ ლება და თავისი ძველი წესრიგი, რომელთაც მას ვერ დაავიწყებს ვერც დროის დინება და ვერც დამპყრობლის ქველმოქმედება. და რაც უნდა იღონო, რა ზომებსაც უნდა მიმართო, თუკი არ გათი­ შავ და მიმოფანტავ მის მცხოვრებლებს, არასოდეს წაიშლება თა­ ვისუფლებისა და უწინდელი წესრიგის ხსოვნა, არამედ ყველა ხელ­ საყრელ შემთხვევაში კვლავინდებურად აღდგება და აღორძინდე­ ბა, როგორც ეს მოხდა პიზაში4, რომელსაც ამდენი წლის მანძილ­ ზე ფლორენციელთა მონობის უღელი ედგა. მაგრამ როცა ქალაქი თუ ქვეყანა მთავრის ძალაუფლებასაა ნაჩვევი, ვისი საგვარეულოც უკვე გადაეგო, მაშინ, – რაკიღა, ერთის მხრივ, მორჩილებასაა ჩვე­ ული, ხოლო მეორეს მხრივ, აღარც ძველი მთავარი ჰყავს, წინააღმ­

დეგობებით გათიშულს აღარც ახლის არჩევის თავი აქვს და აღარც თავისუფლად ცხოვრების ძალი შესწევს, – ძნელად თუ აღმართავს იარაღს დამპყრობლის წინააღმდეგ. ამიტომაც მთავარს არ გაუ­ ჭირდება მისი მონადირება და თავისი მდგომარეობის განმტკიცე­ ბა. რესპუბლიკებში კი, სადაც ცხოვრება დუღს და გადმოდუღს, მე­ ტია სიძულვილი და მეტია შურისგების სურვილი. მათში არასო­ დეს ჩაქრება და არც შეიძლება ჩაქრეს დაკარგული თავისუფლების ხსოვნა. ამიტომაც ყველაზე ქმედითი საშუალებაა მათი დანგრევა ან მათში დასახლება.

თავი VI
ახალი სამთავროებისათვის, რომლებსაც საკუთარი იარაღითა და სიმამაცით იგდებენ ხელთ

ნურავის განაცვიფრებს ის გარემოება, რომ სრულიად ახალ სამთავროებზე, მთავარსა და სახელმწიფოზე საუბრისას, მე მოვიხ­ მობ ყველაზე დიად მაგალითებს; რადგანაც კაცნი თითქმის ყოველ­ თვის სხვების მიერ გაკვალული გზებით დადიან და მოქმედებითაც თავიანთ წინამორბედთ ბაძავენ, თუმცაღა არ ძალუძთ განუხრელად მისდიონ სხვის გზას, ანდა სიქველით გაუტოლდნენ მათ ვისაც ბაძა­ ვენ. ამიტომ კეთილგონიერი კაცი ყოველთვის დიდ ადამიანთა მიერ გაკვალულ გზას უნდა ირჩევდეს და მიბაძვითაც თავიანთი ღირსე­ ბით გამორჩეულთ უნდა ბაძავდეს, რათა მისი საკუთარი სიქველე, კიდევაც რომ ვერ ედრებოდეს წინაპართა თუ წინამორბედთა სიქ­ ველეს, ყოველ შემთხვევაში, რაღაცით მაინც გვაგონებდეს მას. დიახ, ის უნდა ბაძავდეს ჭკვიან მოისართ, რომელნიც – თუკი მიზანი ძალ­ ზე დაშორებული ეჩვენებათ, ვინაიდან მშვენივრად იცნობენ თავი­ ანთი მშვილდის ძალას, – მაინც მონიშნულ ადგილზე უფრო მაღლა სატყორცნელად მომართავენ ხოლმე სამიზნეს, არა იმიტომ, რომ სა­ კუთარი ძალით ანდა ისრით მიაღწიონ ამ სიმაღლეს, არამედ რათა ესოდენ მაღალი სამიზნის წყალობით უწიონ მიზანს.
მაშ, ასე, მე ვამბობ, რომ სრულიად ახალ სამთავროებში, რომ­ ლებსაც განაგებს ახალი მთავარი, ამ უკანასკნელს, თავისი სამფლო­ ბელოს შესანარჩუნებლად უფრო მეტი ან ნაკლები სიძნელის დაძ­

ლევა ელის, იმის და კვალად, რაც უფრო მეტად ან ნაკლებად ქვე­ ლია იგი. და რაკი თვითონ ის ფაქტი, რომ კერძო კაცი შეიძლება მთავარი გახდეს, თავისთავად გულისხმობს სიქველეს ან სვებედნი­ ერებას, – კაცმა შეიძლება იფიქროს, რომ ერთიცა და მეორეც თა­ ნაბრად აიოლებს ამ სიძნელის დაძლევას. მაგრამ ის, ვინც სვებედნი­ ერებას უფრო ნაკლებ უმადლის თავის აღზევებას, უფრო დიდხანს ინარჩუნებს საკუთარ მონაპოვარს. საქმეს, ცოტა არ იყოს, აიოლებს ის გარემოებაც, რომ მთავარი, რაკი სხვა საბრძანებელი არ გააჩნია, იძულებულია ახალ სამფლობელოში იცხოვროს. მაგრამ მივუბრუნ­ დები მათ, ვინც სვებედნიერების კი არა, პირადი სიქველის წყალო­ ბით გახდნენ მთავარნი, და ვიტყვი, რომ ყველაზე ღირსეულნი იყ­ ვნენ მოსე, კიროსი, რომულუსი, თეზევსი1 და ა. შ. და თუმცა მო­ სეზე აღარ გავაგრძელებთ სიტყვას, ვინაიდან ის მხოლოდ და მხო­ ლოდ ღმრთის ნებისა და წინასწარგანჩინების აღმსრულებელი იყო, მაგრამ განცვიფრების ღირსია თუნდაც ის მადლი, რისი წყალობი­ თაც მოსე ღმერთთან საუბრის ღირსი შეიქნა2. მაგრამ თუ დავუკ­ ვირდებით კიროსსა და სხვებს, რომლებმაც დაიპყრეს ან დააარსეს სამეფოები, დავინახავთ, რომ ისინიც განცვიფრების ღირსნი არი­ ან, ხოლო თუ განვიხილავთ მათ მოქმედებებს და მათი ძალისხმე­ ვის თავისებურებებს, ვნახავთ, რომ ისინი მოსეს ქმედებათა მსგავსნი არიან, თუმცაღა ამ უკანასკნელს ესოდენ დიადი მოძღვარი ჰყავდა. მათი ცხოვრებისა და ღვაწლის განხილვა თვალნათლივ გვიჩვენებს, რომ საკუთარ სვებედნიერებას არაფერი უწყალობებია მათთვის, გარემოებათა გარკვეული დამთხვევის გარდა, რაც სხვა არა იყო რა, თუ არა ერთგვარი მასალა, რომელსაც თვითონვე მიანიჭეს ისეთი ფორმა, როგორიც სურდათ. გარემოებათა ამნაირი დამთხვევის გა­ რეშე უთუოდ ჩაიშრიტებოდა მათი სულის სიმხნევე და შემართება, ხოლო სულიერი შემართების გარეშე ფუჭი იქნებოდა გარემოება­ თა ყოველგვარი დამთხვევა. ამიტომ მოსესთვის აუცილებელი იყო ეგვიპტელთა ტყვეობაში და მათგან შევიწროებული ეხილა ისრაე­ ლი, რათა მონობის უღლიდან თავის დაღწევის სურვილით აღძრუ­ ლი ხალხი გაეყოლიებინა უკან;3 რომულუსი რომ რომის მეფე გამ­ ხდარიყო აუცილებელი გახლდათ ალბაში ადგილი აღარ დარჩენი­ ლიყო მისთვის და დაბადებითვე ბედის ანაბარა დაეგდოთ4; კიროს­ საც მიდიელთა ბატონობით უკმაყოფილონი უნდა დახვედროდნენ

სპარსელები5, ხოლო მიდიელები – ხანგრძლივი მშვიდობიანობის შედეგად გააზიზებული და ქალაჩუნებად ქცეულნი; ვერც თეზევსი გამოავლენდა თავის სიქველეს, მიმოფანტულნი რომ არ დახვედ­ როდნენ ათენელნი.
ასე რომ, მსგავსმა შემთხვევითობებმა განაპირობა ყველა ამ კაცის ბედნიერება, ხოლო უჩვეულო სიქველის საშუალება მისცა მათ, სა­ თანადოდ შეეფასებინათ ამნაირი შემთხვევითობები, რითაც განადი­ დეს თავიანთი სამშობლო და ბედნიერებას აზიარეს იგი. ისინი, ვინც, ზემოხსენებულთა მსგავსად, სიქველის წყალობით ხდებიან მთავარნი, გაჭირვებით ეუფლებიან სამთავროებს, მაგრამ ადვილად ინარჩუნებენ მათ; ხოლო სიძნელეები, რომელთა გადალახვაც სამთავროს დაპყრო­ ბის შემდეგ უხდებათ, იმ ახალი წესრიგის თუ წეს­წყობილების შედე­ გია, რომელიც უთუოდ უნდა დააფუძნონ, რათა ძალაუფლება დაიმკ­ ვიდრონ და უზრუნველყონ თავიანთი უშიშროება. ისიც უნდა ვიცო­ დეთ, რომ არ არსებობს უფრო ძნელი, წარმატების თვალსაზრისით უფრო საეჭვო და უფრო სახიფათო საქმე, ვიდრე ახალი წესრიგის და­ ფუძნება. რადგანაც სიახლის დამნერგავს მტრად ექცევა ყველა, ვისთ­ ვისაც ხელსაყრელი იყო ძველი წესრიგი, ხოლო ისინი, ვისთვისაც, პი­ რიქით, ახალი უფრო ხელსაყრელი იქნებოდა, ძალზე დუნედ და გა­ უბედავად იცავენ მას. ეს გაუბედაობა ნაწილობრივ აიხსნება მოწი­ ნააღმდეგეთა შიშით, რომელთაც მხარს უჭერს კანონი, ნაწილობრივ კი კაცთა უნდობლობით, რომელთაც არა სწამთ, რომ სიახლე სასიკე­ თო იქნება მათთვის, სანამ გამოცდილებით არ დარწმუნდებიან ამაში. აქედან გამომდინარე, როგორც კი ხელსაყრელ შემთხვევას დაიგულე­ ბენ, მტრები გააფთრებით გესხმიან თავს, მაშინ როდესაც მომხრეები ძალზე დუნედ და უხალისოდ გიცავენ, ასე რომ, ადვილი შესაძლებე­ ლია მათთან ერთად წააგო თავი.
ამ საკითხის გამოწვლილვით განსახილველად უნდა გავარკვი­ ოთ, დამოუკიდებელნი არიან ეს განმაახლებელნი თუ სხვებზე და­ მოკიდებულნი, ანუ, რაც იგივეა, როგორ ახორციელებენ თავიანთ გეგმებს: თხოვნით თუ იძულებით? პირველ შემთხვევეში ყოველთ­ ვის მარცხს განიცდიან და ვერაფერსაც ვერ აღწევენ, მაგრამ როდე­ საც მხოლოდ თავიანთ თავზე არიან დამოკიდებულნი და შეუძლი­ ათ საკუთარი ნება თავს მოახვიონ სხვებს, იშვიათად თუ რჩებიან ხელმოცარულნი. აი, რატომაა, რომ ყველა შეიარაღებული წინას­

წარმეტყველი იმარჯვებდა, უიარაღონი კი იღუპებოდნენ; ვინაიდან, ზემოთქმულის გარდა, ისიც უნდა გვახსოვდეს, რომ ხალხის ბუნე­ ბა ცვალებადია და ამიტომ დარწმუნებით კი შეგიძლია ადვილად დაარწმუნო იგი, მაგრამ მასაც ასევე ადვილად შეუძლია უღალა­ ტოს შენს რწმენას. ამიტომ ყოველთვის მზად უნდა იყო საიმისოდ, რომ თუ ხალხი რწმენას შეიცვლის, ძალით აიძულო, კვლავინდებუ­ რად ირწმუნოს ის რაც სწამდა. მოსე, კიროსი, თეზევსი და რომუ­ ლუსი, რომ უიარაღონი ყოფილიყვნენ, ვერავის აიძულებდნენ გა­ ეზიარებინა მათი მრწამსი და აღესრულებინა მათი ნება, როგორც ჩვენს დროში ძმა ჯიროლამო სავონაროლას6 მაგალითი გვიჩვენებს ამას, რომელიც თავისივე ახალი წესრიგის ნანგრევებმა მოიყოლეს ქვეშ, როგორც კი ბრბომ ზურგი აქცია მის მრწამსს; თვითონ კი ვე­ ღარ შესძლო შეენარჩუნებინა მორწმუნენი, ანდა საკუთარ მრწამს­ ზე მოექცია ურწმუნონი.
ასე რომ, ამნაირ ადამიანებს დიდი სიძნელის გადალახვა უხ­ დებათ, მაგრამ ყველა საფრთხე მხოლოდ მიზნისაკენ მიმავალ გზა­ ზე ემუქრება მათ, რაც საკუთარი სიქველით უნდა აიცილონ თავი­ დან. მაგრამ როგორც კი სიძნელეს გადალახავენ და ხალხის ნდო­ ბას მოიხვეჭენ, როგორც კი მუსრს გაავლებენ ყველას, ვისაც, თავი­ სი მდგომარეობით, შეიძლებოდა მათდამი შური აღძვროდა, ისინი ძლევამოსილნი, უზრუნველნი, ბედნიერნი და საყოველთაო პატი­ ვისცემით გარემოსილნი ხდებიან.
ესოდენ დიად მაგალითებს მე მინდა ერთი, შედარებით მოკრ­ ძალებული მაგალითიც დავუმატო, რომელიც ამისდა მიუხედავად, თავისებურად შეესატყვისება ზემოთ მოტანილთ, და რომელიც, ჩე­ მის აზრით, ყველა სხვა მსგავსი მაგალითის მოხმობისგან მათავი­ სუფლებს. მე ვგულისხმობ ჰიერონ სირაკუზელს7, რომელიც კერ­ ძო პირი იყო და სირაკუზის მთავარი კი გახდა; თუმცაღა სვებედნი­ ერებას არც მისთვის უწყალობებია რაიმე, გარემოებათა გარკვეული დამთხვევის გარდა. შევიწროებულმა სირაკუზელებმა თავიანთ მხე­ დართმთავრად აირჩიეს იგი, შემდეგ კი, თავისი ღირსების წყალო­ ბით მათი მბრძანებელი შეიქნა. თუმცა ჯერ კიდევ მაშინ, როცა უბ­ რალო მოკვდავი იყო, ისეთი სიქველით გამოირჩეოდა, რომ ყველა, ვისაც მის ცხოვრებაზე დაუწერია რამე, ერთხმად აღნიშნავს: საიმი­ სოდ, რომ მეფე გამხდარიყო, მხოლოდ სამეფო აკლდაო. მან დაშალა

ძველი ლაშქარი და მის ნაცვლად ახალი შექმნა; ზურგი აქცია ძველ მოკავშირეებს და ახლები შეიძინა. და რაკი ერთგული მოკავშირეები და მოლაშქრენი ჰყავდა, უკვე შეეძლო ამ საფუძველზე ყოველგვარი შენობა დაეშენებინა; ასე რომ, მას დიდი სიძნელის გადალახვა მოუხ­ და, მაგრამ აღარ გასჭირვებია მონაპოვრის შენარჩუნება.


თავი VII
ახალი სამთავროებისათვის, რომლებსაც სხვისი იარაღითა თუ სვებედნიერების წყალობით იგდებენ ხელთ

კერძო პირთათვის, რომელნიც სვებედნიერების წყალობით ხდე­ ბიან მთავარნი, ეს ადვილი საქმეა, მაგრამ ძალზე ძნელია ამ მდგო­ მარეობის შენარჩუნება. ისინი დიდ სიძნელეს არ აწყდებიან მიზ­ ნისაკენ მიმავალ გზაზე, გეგონებათ, კი არ მიდიან, არამედ მიფრი­ ნავენო, მაგრამ სიძნელე მიზნის მიღწევისთანავე იჩენს თავს. მათ რიცხვს ეკუთვნიან ისინი, ვისაც ან ფულის ფასად უთმობენ სახელ­ მწიფოებს, ან სხვა უწყალობებს ძალაუფლებას. ასე, დარიოსს იონი­ ისა და ჰელესპონტის ქალაქების ტახტზე აჰყავდა სხვადასხვა პირ­ ნი, რათა ამ უკანასკნელთ მისი სახელითა და მისივე უსაფრთხოე­ ბისა და დიდებისათვის ემართათ ისინი1. ზუსტად ასევე აღწევდნენ იმპერატორობას კერძო პირნი, რომელნიც ძალაუფლებას ჯარისკა­ ცების მოსყიდვით იგდებდნენ ხელში2. ისინი მთლიანად მათი აღ­ მზევებლების ნება­სურვილსა და სვებედნიერებაზე არიან დამოკი­ დებულნი, ხოლო ერთიც და მეორეც ძალზე ცვალებადია და არამ­ ყარი; აკი არ შეუძლიათ და ვერც ახერხებენ თავიანთი მდგომარე­ ობის შენარჩუნებას: არ შეუძლიათ იმიტომ, რომ კაცმა, რომელიც თავისი დღე და წუთისოფელი კერძო პირის ცხოვრებით ცხოვრობ­ და, ძნელი წარმოსადგენია, წარმატებით გაართვას თავი მბრძანებ­ ლის როლს, თუკი მაღალი ნიჭიერებითა და სიქველით არ გამოირ­ ჩევა ვერ ახერხებენ იმიტომ, რომ ერთგული და სანდო მოლაშქრენი არა ჰყავთ. ეგეც არ იყოს, სახელდახელოდ შექმნილ სახელმწიფო­ ებს, ისევე როგორც ყველაფერს, რაც სწრაფად იზრდება ბუნებაში, არ შეიძლება ღრმად ჰქონდეთ ფესვი გადგმული, რათა ქარიშხლის პირველსავე შემოტევას გაუძლონ; თუკი, რა თქმა უნდა, ეს ახალ­

გამომცხვარი მთავრები იმნაირი სიქველით არ გამოირჩევიან, რომ ახერხებენ სწრაფად აუღონ ალღო შექმნილ ვითარებას, რათა შეი­ ნარჩუნონ ის, რაც ბედნიერმა სვემ უწყალობათ, და ამრიგად, უკვე ძალაუფლების ხელში ჩაგდების შემდეგ, ჩაყარონ იმის საფუძველი, რასაც სხვები გაცილებით უფრო ადრე აფუძნებენ.
მე მინდა მოვიტანო როგორც ერთის, ისე მეორის ნიმუში, ე. ი. იმისა, თუ როგორ აღწევენ მთავრის ძალაუფლებას: სიქველისა თუ სვებედნიერების წყალობით; ორივე ნიმუში ჩვენი თანადროუ­ ლი ცხოვრებიდანაა აღებული: მე ვგულისხმობ ფრანჩესკო სფორ­ ცასა და ჩეზარე ბორჯას. ფრანჩესკო, მისი საკუთარი საშუალებე­ ბისა და უჩვეულო სიქველის წყალობით, კერძო პირიდან მილანის დუკად იქცა; და რაც ძალების უდიდესი დაძაბვით მოიპოვა, უმცი­ რესი ძალისხმევით შეინარჩუნა. მეორეს მხრივ, ჩეზარე ბორჯამ, ანუ როგორც ხალხში უწოდებდნენ, დუკა ვალენტინომ, მამამისის სვე­ ბედნიერების წყალობით ჩაიგდო ხელში ძალაუფლება და მსწრაფლ დაკარგა იგი, როგორც კი მამის მხარდაჭერა მოაკლდა, მიუხედავად იმისა, რომ, თავის მხრივ, ყველაფერი იღონა და ყველაფერი მოი­ მოქმედა, რისი ქმნაც მართებდა კეთილგონიერსა და სიქველით3 შემკულ კაცს, რათა მტკიცედ მოეკიდებინა ფეხი იმ სამფლობელო­ ებში, რომლებსაც სხვისი იარაღისა და სვებედნიერების წყალობით დაეუფლა. ვინაიდან, როგორც ზემოთ იყო ნათქვამი, ვისაც წინასწარ არ ჩაუყრია საფუძველი, უჩვეულო სიქველის წყალობით, შეუძლია შემდგომ მაინც ჩაყაროს იგი, თუმცაღა ეს ძალზე სახიფათოა მშე­ ნებლისათვის და საშიში – შენობისათვის.
თუ თვალს გავადევნებთ დუკას მთელს მოქმედებას, დავინა­ ხავთ, რაოდენ მტკიცე საფუძველზე დააფუძნა მან თავისი მომავა­ ლი ძალმოსილება. ზედმეტად არ მიმაჩნია ამის გახსენება, ვინაი­ დან მომავალ მთავარს სახელმძღვანელოდ ვერ დავუსახავდი უკე­ თეს ნიმუშს, ვიდრე ამას გვთავაზობს დუკას მოქმედება. და თუ მის მიერ დანერგილი სიახლე არაფერში წაადგა მას, ეს აიხსნება ბედის­ წერის არნახული და უჩვეულო სიმუხთლით, და არ შეიძლება ბრა­ ლად დაედოს თვითონ დუკას. ალექსანდრე VI, თავისი ძის აღსაზე­ ვებლად, აწმყოშიც და მომავალშიაც მრავალი სიძნელე უნდა გადა­ ელახა. ჯერ ერთი, ვერ ხედავდა, რა გზას უნდა დასდგომოდა, რომ ამა თუ იმ არასაეკლესიო სახელმწიფოს მბრძანებლად დაესვა იგი.

მან იცოდა, რომ თუ განიზრახავდა რომელიმე სახელმწიფო წაერ­ თმია ეკლესიისათვის, ამას არ დაუშვებდნენ არც მილანის დუკა და არც ვენეციელები4, ვინაიდან ფაენცა და რიმინო უკვე ვენეცი­ ელთა გავლენის ქვეშ იყვნენ მოქცეულნი. ეგეც არ იყოს, ის ხედავ­ და, რომ იტალიის სამხედრო ძლიერება და, მით უმეტეს, ის ძალე­ ბი, რომლებსაც შეეძლო დაყრდნობოდა, მთლიანად იმ ხალხის ხელ­ შია, ვისაც არაფრად ეჭაშნიკებოდა პაპის განდიდება, და ამიტომ არ შეიძლება ჰქონოდა მათი იმედი: ისინი ორსინებს, კოლონებსა5 და მათ თანამზრახველებს ემორჩილებოდნენ. ასე რომ, მას სხვა გზა არა ჰქონდა: ძირფესვიანად უნდა შეეცვალა არსებული მდგომარე­ ობა და ერთმანეთისათვის გადაეკიდებინა იტალიის სახელმწიფოე­ ბი, რათა, ამრიგად, ზოგიერთი მათგანის ხელში ჩაგდება მოეხერხე­ ბინა. თავისი გეგმის განხორციელება არ გასჭირვებია, ვინაიდან ამ დროისათვის სულ სხვა მიზეზებით წაქეზებული ვენეციელები უკვე მზად იყვნენ ფრანგები მოეხმოთ იტალიაში6,
რასაც ის არა თუ წინ არ აღუდგა, არამედ, პირიქით, ხელიც შე­ უწყო, რაკიღა მეფე ლუიმ განქორწინების ნება მისცა7. ამრიგად, მე­ ფე ვენეციელების შეწევნითა და პაპის თანხმობით შემოვიდა იტა­ ლიაში და, მილანის აღებისთანავე8, რომანიის დასაპყრობად მიაშ­ ველა ლაშქარი პაპს, რომელმაც მეფის დიდი სახელის წყალობით, ადვილად დაიმორჩილა იგი.
რომანიის დაპყრობისა და კოლონების დამხობის შემდეგ, დუ­ კას, რომელსაც რომანიის შენარჩუნება და თავისი სამფლობელო­ ების განვრცობა სურდა, ორი რამ უშლიდა ხელს: ჯერ ერთი, მისი­ ვე ლაშქარი, რომლის ერთგულებაც ძალზე აეჭვებდა, და, მეორეც, საფრანგეთის ნება­სურვილი; ანუ, რაც იგივეა, ის შიშობდა, რომ მისი მოკავშირე ორსინები განუდგებოდნენ და არამცთუ სხვა სამ­ ფლობელოების შემომტკიცების ნებას არ მისცემდნენ, არამედ უკ­ ვე შემომტკიცებულსაც წაართმევდნენ, და რომ არც საფრანგეთის მეფე დააკლებდა ხელს. ორსინებმა უკვე გამოამჟღავნეს თავი, რო­ ცა ფაენცას დაპყრობის შემდეგ დუკამ ბოლონიისაკენ აიღო გეზი: სწორედ აქ გამოჩნდა, რა უხალისოდ მიდიოდნენ ორსინები ამ ლაშ­ ქრობაში. რაც შეეხება მეფეს, მისი განზრახვა აშკარა შეიქნა დუკა­ სათვის, როცა მან ურბინოს სადუკო დაიპყრო და დააპირა ტოსკა­ ნას დასხმოდა თავს: მეფემ ხელი ააღებინა ამ განზრახვაზე9. ამიტო­

მაც დუკამ გადაწყვიტა, ამას იქით დამოკიდებული აღარ ყოფილიყო სხვის სვებედნიერებასა და იარაღზე. უწინარეს ყოვლისა, მან დაა­ სუსტა ორსინებისა და კოლონების პარტია რომში, გადაიბირა და თვითონვე იყმო მათი მომხრე თავადები, დიდი ჯამაგირები დაუნიშ­ ნა მათ და, თვითეულის ღირსებისამებრ, სამხედრო თუ სამოქალაქო სამსხურში განამწესა ისინი, ასე რომ, რამდენიმე თვის განმავლობა­ ში, ყველამ გული აიყარა ორსინებსა და კოლონებზე და დუკას მიემ­ ხრო. შემდგომ ამისა, მან ხელსაყრელ შემთხვევას დაუწყო ლოდინი, რათა გაენადგურებინა ორსინები, ისევე როგორც კოლონების გვა­ რი დაამხო. მალე მშვენიერი შემთხვევა მიეცა, და მან კიდევ უფრო მშვენივრად გამოიყენა იგი.
ორსინები, რომლებიც გვიან მიხვდნენ, რომ დუკას და ეკლე­ სიის აღზევება დაღუპვას უქადდა მათ, სათათბიროდ შეიკრიბ­ ნენ მანჯონესთან10, პერუჯინოში. ამ თავყრილობიდან იღებს დასა­ ბამს ურბინოს ამბოხება, აშლილობა რომანიაში და დუკას წინააღ­ მდეგ მიმართული ურიცხვი მუქარა, რასაც მან ფრანგების შემწეო­ ბით დააღწია თავი. ძველი გავლენა რომ დაიბრუნა, აღარ ისურვა ფრანგებს ან უცხოელთა სხვა ლაშქარს დაყრდნობოდა, და ამიტომ ცბიერებას მიმართა: ისე მარჯვედ მოახერხა თავისი ხვაშიადის მიჩ­ ქმალვა, რომ სინიორ პავოლოს11 მეშვეობით (ვისი გულის მოსაგე­ ბადაც დუკა არაფერს ზოგავდა და უშურველად სთავაზობდა სა­ მოსელს, ფულსა თუ ცხენებს) ორსინები დაუზავდნენ მას; ასე რომ, თავიანთი მიამიტობის წყალობით, სინიგალიასთან12 თვითონვე ჩა­ უცვივდნენ დუკას ხელში. და როცა მათ თავკაცებს მუსრი გაავლო, ხოლო მათი თანამდგომნი გადაიბირა, დუკამ საკმაოდ მტკიცე სა­ ფუძველი ჩაუყარა თავის ძლიერებას: მას ეკუთვნოდა მთელი რო­ მანია და ურბინოს სადუკო, მასვე უჭერდა მხარს იქაური მოსახლე­ ობა, რომელსაც თანდათანობით უტკბებოდა თავისი კეთილდღეო­ ბა და რაკი საქმის ეს მხარე მოხსენიებისა და სხვების მხრივ მიბაძვის ღირსია, არ მინდა დუმილით ავუარო გვერდი მას.
რომანიას, ვიდრე მას დუკა იგდებდა ხელთ, უნიათო მთავრები მართავდნენ, რომლებიც თავიანთ ქვეშევრდომებზე კი არ ზრუნავ­ დნენ, არამედ ყვლეფდნენ და ძარცვავდნენ მათ, რითაც უთანხმოე­ ბის საბაბს უფრო აძლევდნენ ხალხს, ვიდრე თანხმობისას, ასე რომ ეს ქვეყანა ძარცვა­გლეჯის, ურთიერთჟლეტისა და ათასგვარი სხვა

ძალადობის ნამდვილი ბუდე იყო. დუკამ გადაწყვიტა, რომ მის და­ საშოშმინებლად და ხელისუფლებისადმი დასამორჩილებლად, უწი­ ნარეს ყოვლისა, საჭირო იყო მმართველობის სისტემის მოწესრი­ გება. ამიტომაც ხელისუფლების სათავეში ჩააყენა მესსერ რემირო დ’ორკო13, სასტიკი და გაქნილი კაცი და შეუზღუდავი უფლებები მი­ ანიჭა მას. ამ უკანასკნელმა მოკლე ხანში დააშოშმინა და გააერთი­ ანა ქვეყანა, რითაც დიდი სახელი დაიგდო ხალხში. შემდგომ ამისა, დუკამ გადაწყვიტა, რომ ესოდენ შეუზღუდავი ძალაუფლება უკვე აღარ შეესაბამებოდა შექმნილ ვითარებას, რადგანაც შიშობდა, ვა­ ითუ ხალხისთვის აუტანელი შეიქმნესო, და ამიტომ ქვეყნის შუა­ გულში სამოქალაქო სამსჯავრო დააარსა, სადაც თვითეულ ქალაქს თავისი წარმომადგენელი ჰყავდა. სამსჯავროს დიდებული თავკაცი ედგა სათავეში. და რაკი დუკას მშვენივრად ესმოდა, რომ უწინდელი სისასტიკის წყალობით მოქალაქეთა სიძულვილი დაიმსახურა, ამი­ ტომ ამ გრძნობის ძირფესვიანად აღმოსაფხვრელად და მათი გულის მოსანადირებლად, გადაწყვიტა დაემტკიცებინა, რომ თუკი ხელი­ სუფალნი მართლაც იჩენდნენ სისასტიკეს, ეს პირადად მისი ბრა­ ლი კი არ იყო, არამედ მისი მოხელის გულმხეცობისა. როგორც კი დრო იხელთა, ერთ სისხამ დილით ბრძანა, დ’ორკოს შუაზე გაჩეხილი გვამი ჩეზენას14 მოედანზე გამოეტანათ, ხოლო გვერდით ხის ჯირკი და გასისხლიანებული ცული დაეგდოთ. ამ საზარელმა სანახაობამ დააშოშმინა და, იმავდროულად, კიდევაც შეაძრწუნა ხალხი. მაგრამ კვლავ მივუბრუნდეთ შეწყვეტილ ამბავს.
მე ვამბობ, რომ მას შემდეგ, რაც დუკა საკმაოდ მომძლავრდა
და უშუალო საფრთხისაგანაც ნაწილობრივ დაიზღვია თავი, იმის წყალობით, რომ თავის ნებაზე გარდაქმნა სამხედრო საქმე და გა­ ანადგურა მოქიშპე მეზობლების ლაშქარი, ახალი სამფლობელოე­ ბის დაპყრობის გზაზე მას მხოლოდ საფრანგეთიღა ეღობებოდა წინ; ვინაიდან დუკამ იცოდა, რომ მეფე, რომელიც გვიან მიხვდა თავის შეცდომებს, გასაქანს არ მისცემდა მას. ამიტომაც ახალი მოკავშირე­ ების ძებნას შეუდგა15 და ორჭოფულად ექცეოდა ფრანგებს, როცა ისინი ნეაპოლის სამეფოს უტევდნენ გაეტას16 გარშემოწყობილი ეს­ პანელების წინააღმდეგ. დუკას მათგან თავის დაზღვევა სურდა და, ალბათ, მოკლე ხანშიც შესძლებდა ამას, ალექსანდრე რომ ცოცხალი ყოფილიყო. აი, რანაირ ღონისძიებებს ახორციელებდა იგი სადღე­

ისო საქმეების მოსაგვარებლად. რაც შეეხება მერმისს, მას ყველაზე მეტად აფიქრებდა ერთი გარემოება: როგორ მოიქცეოდა ეკლესიის ახალი მეთაური, კეთილმოწყალე იქნებოდა მის მიმართ თუ შეეცდე­ ბოდა ისიც წაერთმია მისთვის, რაც ალექსანდრემ მისცა.
ის ფიქრობდა, რომ აქ შეიძლება ოთხი სხვადასხვა გზა აერჩია კაცს: ჯერ ერთი, მუსრი გაევლო მის მიერ სამკვიდრომოშლილ მბრძა­ ნებელთა მთელი საგვარეულოებისათვის, რათა პაპს აღარ დარჩე­ ნოდა მათი გამოსარჩლების საბაბი; მეორეც, გადმოებირებინა რო­ მის მთელი თავადობა, რათა მათი შემწეობით აელაგმა პაპის პატივ­ მოყვარეობა; მესამეც, შეძლებისდაგვარად მოენადირებინა კარდი­ ნალთა კოლეგიის გული, და, მეოთხეც, პაპის სიკვდილამდე ჩაეგდო ხელში იმნაირი ძალაუფლება, რომ შესაძლებლობა ჰქონოდა საკუ­ თარი ძალებით მოეგერიებინა მის წინააღმდეგ მიმართული პირვე­ ლი შეტევა. ამ ოთხი გზიდან, ალექსანდრეს სიკვდილის ჟამს, სამი უკვე გავლილი იყო და მეოთხის გალევასაც ბევრი აღარაფერი უკ­ ლდა. სამკვიდრომოშლილ მბრძანებელთაგან მუსრი გაავლო ყველას, ვისი მოხელთებაც კი შესძლო, და მხოლოდ თითო­ოროლამ თუ და­ აღწია თავი; რომაელი თავადებიც გადმოიბირა და კოლეგიაშიც ბევ­ რი თანამდგომი გაიჩინა. რაც შეეხება სამფლობელოებს, პერუჯა და პიომბინო უკვე მის ხელში იყო და ტოსკანის დამორჩილებასაც აპი­ რებდა; პიზა იძულებული შეიქნა მფარველობა ეთხოვა მისთვის, და რაკი საფრანგეთის შიში აღარა ჰქონდა (ანკი რაღა უნდა ჰქონოდა, მას შემდეგ, რაც ესპანელებმა ნეაპოლის სამეფო წაართვეს ფრან­ გებს, და, ამრიგად, ერთნიცა და მეორენიც იძულებულნი იყვნენ მას­ თან დამეგობრებაზე ეზრუნათ), ალბათ, პიზასაც დაესხმოდა თავს17. ამის შემდეგ, ლუკაცა და სიენაც, ცალმხრივ, ფლორენციელებისად­ მი შურისა და, მეორეს მხრივ, შიშის გამო, დაუყოვნებლივ დანებ­ დებოდნენ და ფლორენცია გამოუვალ მდგომარეობაში აღმოჩნდე­ ბოდა. ამისათვის რომ მიეღწია (და უნდა მიეღწია სწორედ იმ წელს, როცა ალექსანდრე გარდაიცვალა), ისეთ ძლიერებასა და გავლენას მოიხვეჭდა, რომ სხვის სვებედნიერებასა და იარაღზე კი აღარ იქნე­ ბოდა დამოკიდებული, არამედ მხოლოდ საკუთარ ძალმოსილება­ სა და სიქველეზე და თვითონვე შესძლებდა თავის გატანას. მაგრამ ალექსანდრემ მხოლოდ ხუთი წელი იცოცხლა მას შემდეგ, რაც დუ­ კამ ხმალი აღმართა18. მამამ მაშინ დაუტევა იგი, როცა საბოლოოდ

მხოლოდ რომანია იყო შემომტკიცებული, ყოველივე დანარჩენი კი ჯერ ისევ ჰაერში ეკიდა; დაუტევა ორ მტრულად განწყობილ ძლე­ ვამოსილ მხედრობას შორის19, და თანაც, სასიკვდილოდ გადადებუ­ ლი. მაგრამ დუკა ისე შეუპოვარი იყო და ქედუხრელი, ისე კარგად იცოდა, რითი შეიძლებოდა ხალხის გულის მოგება და რითი – მომ­ დურება მისი, იმდენად მტკიცე იყო უმოკლეს ხანში მის მიერ ჩაყ­ რილი საფუძველი, ზურგსუკან რომ მტრის ორი ლაშქარი არ ჰყო­ ლოდა ჩასაფრებული, ანდა თვით მისთვის ჯანმრთელობას არ ეღა­ ლატა, უთუოდ დასძლევდა ყველა სიძნელეს.
ხოლო მის მიერ ჩაყრილი საფუძველი რომ მართლა მტკიცე იყო, იქიდანაც ჩანს, რომ რომანია თვეზე მეტ ხანს ელოდა დუკას20; რომშიაც, უკვე სულთმობრძავს არაფერი ემუქრებოდა, და თუმცა იქ ჩავიდნენ ბალიონები, ვიტელები და ორსინები21, მაგრამ მის წინა­ აღმდეგ არავინ გაჰყვა მათ; იმასაც მიაღწია, რომ, თუ პაპი ვერ გახ­ და ის, ვინც მას უნდოდა, ყოველ შემთხვევაში, ვერც ის ავიდა პა­ პის ტახტზე, ვინც მას არ სურდა. ამიტომ ალექსანდრეს სიკვდილის ჟამს რომ ავად არ ყოფილიყო ყველაფერს ადვილად შემოუვლიდა. იმ დღეებში, როცა იულიუს II ირჩევდნენ22, თვითონვე მითხრა23, რომ ყველაფერზე ფიქრობდა, რაც შეიძლება მომხდარიყო მამამი­ სის სიკვდილის შემდეგ, და თურმე ყველაფერს თავისი წამალი გა­ მოუძებნა. მაგრამ მამის სიკვდილის ჟამს რომ თვითონაც უკვე ცა­ ლი ფეხი სამარეში ედგა, ეს აზრადაც არასოდეს მოსვლია თავში24.
ამრიგად, დუკას ყველა მოქმედებას ერთობლივად რომ განვი­ ხილავ, მე ვერაფერს ვაყვედრი მას. პირიქით, ჩემის აზრით, ის შეიძ­ ლება ნიმუშად დავუსახოთ (და აკი დავუსახე კიდეც) ყველას, ვინც სხვისი სვებედნიერებისა და იარაღის წყალობით მიაღწია ძალაუფ­ ლებას. ეგზომ დიდსულოვანსა და მაღალი ზრახვით ანთებულ კაცს სხვაგვარად არ შეეძლო მოქცევა და მისი გეგმების ხორცშესხმას ხე­ ლი შეუშალა მხოლოდ და მხოლოდ ალექსანდრეს უდღეურობამ და მისმავე საკუთარმა სნეულებამ. ამიტომ ის, ვისაც აუცილებლად მი­ აჩნია თავის ახალ სამფლობელოში მტრებისაგან დაიზღვიოს თავი, შეიძინოს მეგობრები, ძალითა თუ ცბიერებით სძლიოს მტერს, სიყ­ ვარული და შიში ჩაუნერგოს ხალხს, ხოლო ლაშქარს – მორჩილე­ ბა და მოწიწება, მუსრი გაავლოს ყველას, ვისაც შეუძლია ან ვალად აძევს რაიმე ავნოს მას, ახლებურად გარდაქმნას ძველი წესრიგი,

იყოს მკაცრი და მოწყალე, დიდსულოვანი და გულუხვი, დაშალოს არასაიმედო მხედრობა და მის ნაცვლად შექმნას ახალი, მეგობრუ­ ლი ურთიერთობა იქონიოს მეფეებსა და მთავრებთან, რათა ისინი სიხარულით სწყალობდნენ და შიშით შეურაცხყოფდნენ მას, – ვერ­ სად იპოვის მისაბაძ დუკას მოქმედებებზე უფრო დიდებულ ნიმუშს.
ერთადერთი, რაც მას შეიძლება ვუსაყვედუროთ, ეს იულიუს II არჩევა გახლავთ; აქ კი მან მართლაც რომ არასახარბიელო არჩევა­ ნი მოახდინა, ვინაიდან, როგორც ზემოთ მოგახსენეთ, თუკი არ შე­ ეძლო თავისი ნებასურვილით აერჩია პაპი, ყოველ შემთხვევაში, ის მაინც შეეძლო, რომ პაპობის ყოველი მოსურნისათვის გადაეღობა გზა. ამიტომ არამც და არამც არ უნდა დათანხმებოდა იმ კარდინა­ ლების პაპად არჩევას, რომელნიც ოდესღაც შეურაცხყო, ანდა რო­ მელთა შიშიც მის მიმართ, პაპად არჩევის შემდეგ, საფუძველს მოკ­ ლებული არ იქნებოდა. ვინაიდან კაცთა ყოველგვარ მტრობას ში­ ში ან სიძულვილი უდევს საფუძვლად. მის მიერ შეურაცხყოფილ­ თა შორის იყვნენ სან პიეტრო ად ვინკულა, კოლონა, სან ჯორჯო, ასკანიო25. ყველა დანარჩენს, პაპად არჩევის შემდეგ, მისი შიში უნ­ და ჰქონოდა, რუანელისა26 და ესპანელების გარდა: ამ უკანასკნელთ
– თავიანთი ერთსულოვნებისა და ურთიერთშემწეობის წყალობით, პირველს – თავისი ძლიერების გამო, ვინაიდან მას ზურგს უმაგრებ­ და მთელი საფრანგეთის სამეფო. ამიტომ დუკას, უწინარეს ყოვლი­ სა, უნდა ეცადა, რომ ესპანელი დაესვათ პაპის ტახტზე, ან არა და, რუანელისათვის უნდა დაეჭირა მხარი და არა სან პიეტრო ად ვინ­ კულასათვის. რადგანაც სცდება, ვინც ფიქრობს, რომ ახალი ქველ­ მოქმედება ძველ შეურაცხყოფას ავიწყებს დიდ ადამიანებს. ამრი­ გად, დუკამ შეცდომა დაუშვა ამ არჩევანში, რაც მისი აღსასრულის მიზეზად იქცა.

თავი VIII
იმათთვის, ვინც დანაშაულებრივი გზით აღწევენ მთავრის ძალაუფლებას

რაკიღა კერძო პირს შეუძლია ორი სხვა გზითაც გახდეს მთავარი (ვინაიდან ეს ყოველთვის სვებედნიერებასა თუ სიქველეზე როდია

დამოკიდებული), ჩემის აზრით, დუმილით არ უნდა ავუაროთ გვერ­ დი ამას, თუმცა მართებული იქნებოდა ერთ­ერთ მათგანზე უფრო დაწვრილებით გველაპარაკა იქ, სადაც რესპუბლიკებზე ვმსჯელობთ. ეს ორი გზა შემდეგია: პირველი, როცა მთავრის ძალაუფლებას რა­ იმე დანაშაულისა თუ ბოროტმოქმედების გზით იგდებენ ხელთ, და მეორე, როცა კერძო მოქალაქე თავისი სამშობლოს მთავარი ხდება თანამოქალაქეთა კეთილგანწყობილების წყალობით. პირველი გზის ნიმუშად ორ მაგალითს მოვიტან, ერთს ძველსა და მეორეს ახალს, თუმცა მათ დაწვრილებით გარჩევას არ შევუდგები, ვინაიდან, ჩე­ მის აზრით, თავისთავადაც ცხადნი არიან მისთვის, ვინც იძულებუ­ ლია მიბაძოს მათ.
სიცილიელი აგათოკლე1 არა მარტო კერძო პირი იყო, არამედ მდაბალი და მდაბიური წარმოშობისაც, მაგრამ მაინც სირაკუზის მთავარი გახდა. ის მეთუნის შვილი2 იყო და თავისი დღე და წუთი­ სოფელი ბოროტმოქმედის ცხოვრებით ცხოვრობდა. მაგრამ, თავი­ სი ავკაცობის მიუხედავად, სულისა და ხორცის ისეთი სიძლიერით გამოირჩეოდა, რომ, სამხედრო სამსახურში ჩამდგარმა, თანმიმდევ­ რობით გაიარა ყველა საფეხური და სირაკუზის პრეტორობას მიაღ­ წია. ამ ადგილზე მოკალათებულმა მთავრად გახდომა განიზრახა და გადაწყვიტა, ყველას გვერდის ავლით, თვითნებურად და მოძალა­ დურად ესარგებლა იმით, რაც ნებსითა და საერთო თანხმობით და­ უთმეს სხვებმა. თავისი გეგმა ჰამილკარ კართაგენელს3 გაანდო, რო­ მელიც იმხანად თავისი ლაშქრითურთ სიცილიაში ომობდა, და ერთ დილას, ვითომცდა რესპუბლიკისათვის საჭირბოროტო საკითხის განსახილველად შეჰყარა სირაკუზის სენატი და ხალხი, თავის ჯარის­ კაცებს კი უბრძანა, დათქმულ ნიშანზე, დარეოდნენ და მუსრი გაევ­ ლოთ მთელი სენატისა და ყველაზე მდიდარი მოქალაქეებისათვის4. მათი გაჟლეტის შემდეგ აგათოკლემ ხელთ იგდო მთავრის ძალაუფ­ ლება ამ ქალაქში და ყოველგვარი შინა აშლილობის გარეშე შეი­ ნარჩუნა იგი. და თუმცა ორჯერ დაამარცხეს და, ბოლოს და ბოლოს, ალყაშიც მოიმწყვდიეს კართაგენელებმა, მაგრამ არა მარტო დაიცვა თავისი ქალაქი, არამედ თავისი ლაშქრის ერთი ნაწილი მეციხოვნედ დატოვა იქ, მეორეთი კი აფრიკაში შეიჭრა5 მოკლე ხანში გაათავი­ სუფლა სირაკუზა6 და აიძულა კართაგენელები უკიდურეს დათმო­ ბაზე წასულიყვნენ: ხელშეკრულების თანახმად, ისინი იძულებულნი

იყვნენ მარტოოდენ აფრიკაზე მბრძანებლობას დასჯერებოდნენ, სი­ ცილია კი აგათოკლესათვის დაეთმოთ.
ვინც ამ კაცის მოქმედებას თვალს გაადევნებს, ვერაფერს ან ცო­ ტა რასმე თუ ჰპოვებს ისეთს, რაც შეიძლება ბედის კეთილმოწყა­ ლებას მიეწეროს; ვინაიდან, როგორც ზემოთ იყო ნათქვამი, ვიღა­ ცის შემწეობით კი არ მიუღწევია მთავრის ძალაუფლებისათვის, არამედ იმის წყალობით, რომ სამხედრო სამსახურში თანმიმდევ­ რულად განვლო ყველა საფეხური, რისთვისაც ათასნაირ ქარცეცხ­ ლში უნდა გაევლო, ხოლო შემდეგ თავდაუზოგავად ებრძოლა ძა­ ლაუფლების შესანარჩუნებლად. მაგრამ ქველი მაინც არ შეიძლება ეწოდოს თანამოქალაქეთა მკვლელს, მეგობრების გამყიდველს, მუ­ ხანათს, გულმხეცსა და უღმერთო კაცს. ამნაირი თვისებების წყა­ ლობით, შეიძლება ძალაუფლება კი იგდო ხელთ მაგრამ ვერ მოიხ­ ვეჭ დიდებას. თუ კარგად დავუკვირდებით აგათოკლეს ქედუხრე­ ლობას, რომლის წყალობითაც ის არად აგდებდა საფრთხეს და თა­ ვიდან იცილებდა მტრების მუქარას, მის დიდსულოვნებას, რომლის წყალობითაც არაერთხელ უმარჯვნია და თავის სასარგებლოდ შე­ მოუტრიალებია, ერთის შეხედვით, ხელიდან წასული საქმე, თითქოს ვერც ავხსნით, რატომ უნდა ვაყენებდეთ მას ყველაზე სახელგანთქ­ მულ მხედართმთავრებზე დაბლა. მაგრამ მისი აღვირახსნილობა, სი­ სასტიკე და გულმხეცობა, ისევე როგორც მისი ურიცხვი დანაშაული, არ გვაძლევენ იმის უფლებას, რომ დიდი ადამიანების გვერდით მი­ ვუჩინოთ ადგილი. ამრიგად, შეუძლებელია სვებედნიერებას ან სიქ­ ველეს მიეწეროს ის, რასაც მან როგორც ერთის, ისე მეორის გარე­ შე მიაღწია.
ჩვენს დროში, ალექსანდრე VI მმართველობისას, ბავშვობი­ დანვე დაობლებული ოლივეროტო და ფერმოს7 აღზრდა ბიძამის­ მა (დედის მხრივ) ჯოვანი ფოლიანიმ იდო თავს და, ჯერ კიდევ პირ­ ტიტველა ყმაწვილი, სამხედრო სამსახურში განამწესა, სადაც მისი უფროსი იყო პავოლო ვიტელი8; აქ ის ზედმიწევნით უნდა დაუფლე­ ბოდა სამხედრო ხელოვნებას, რათა შემდეგ დიდი ჩინისათვის მიეღ­ წია. პავოლოს სიკვდილის შემდეგ, მისი ძმის ვიტელოცოს9 მეთაუ­ რობით მსახურობდა ჯარში, და თავისი ნიჭის, ისევე როგორც სუ­ ლის სიმხნევისა და ტანის სიმრთელის წყალობით, სულ მალე ერთი ყველაზე გამორჩეული კაცი შეიქმნა. მაგრამ რაკი სხვის სამსახურ­

ში ყოფნა ეთაკილებოდა, გადაწყვიტა, ფერმოს ზოგიერთ მოქალა­ ქეზე დაყრდნობით, რომლებსაც თავიანთი სამშობლოს თავისუფ­ ლებას მისი მონობა ერჩიათ, და ვიტელოცოს მხარდაჭერით, ხელ­ ში ჩაეგდო ფერმო. ამ მიზნით, ჯოვანი ფოლიანის მისწერა: ამდენი ხანია შინ არ ვყოფილვარ და ამიტომ მინდა მოგინახულოთ თქვენ­ ცა და ჩემი ქალაქიც, და თუ შესაძლო იქნება, ჩემს მამულსაც ახ­ ლო გავეცნოო; და რაკი მთელის არსებით მხოლოდ პატივის მოხ­ ვეჭას ცდილობდა, ამიტომ, რათა თავისი თანამოქალაქეებისათვის დაემტკიცებინა, რომ ტყუილუბრალოდ არ დაუკარგავს დრო, სურ­ ვილს გამოსთქვამდა, ერთი ზარ­ზეიმით, მეგობრებისა და მსახურე­ ბის ასკაციანი ამალის თანხლებით ჩასულიყო ფერმოში; თანაც ბი­ ძამისს სთხოვდა, ეცადე, ფერმოს მცხოვრებნიც პატივით შემხვდნენ, ვინაიდან ამ პატივს თანაბრად ვიმსახურებთ არა მარტო მე, არა­ მედ შენც, როგორც ჩემი აღმზრდელიო. ფოლიანიმ ყველაფერი შე­ უსრულა დისწულს, ცდა არ დაუკლია, რომ ფერმოელებსაც პატი­ ვით მიეღოთ იგი და თავის სახლში მიიპატიჟა. რამდენიმე დღე რომ დაჰყო იქ და ყველაფრის თადარიგი დაიჭირა, რაც საჭირო იყო მო­ მავალი ბოროტმოქმედების აღსასრულებლად, ოლივეროტომ დი­ დებული წვეულება გამართა, რომელზედაც ჯოვანი ფოლიანი და ფერმოს ყველა წარჩინებული მოქალაქე მიიწვია. როცა სმა­ჭამასა და ამნაირი წვეულებისათვის ჩვეულებრივ მხიარულებას მორჩნენ, ოლივეროტომ განზრახ ჩამოაგდო სიტყვა ყველასათვის მწვავე სა­ კითხზე, კერძოდ, პაპ ალექსანდრესა და მისი ძის ჩეზარეს სიდიადე­ სა და მათ საქმეებზე. ჯოვანისა და დანარჩენი სტუმრების პასუხები რომ მოისმინა, ოლივეროტო ანაზდეულად წამოხტა და განაცხადა: ამ საკითხზე უფრო განმარტოებულ ადგილას უნდა ვილაპარაკოთო და მეორე ოთახში გავიდა, სადაც ჯოვანი და დანარჩენი მოქალაქე­ ნიც გაჰყვნენ. მაგრამ დასხდომაც ვერ მოასწრეს, რომ გამოცვივდ­ ნენ წინასწარ მიმალული ჯარისკაცები და ჯოვანიცა და დანარჩენი წვეულნიც ხმლებით აკუწეს. ამ ხოცვა­ჟლეტის შემდეგ, ოლივერო­ ტო ცხენს მოახტა, ჭენებით გაიარა ქალაქი და ალყა შემოარტყა სა­ სახლეს, სადაც უმაღლესი თანამდებობის მოხელენი იმყოფებოდნენ. შიშმა აიძულა ისინი დამორჩილებოდნენ მას და ახალი მთავრობა შეექმნათ, რომელსაც თვითონ ჩაუდგა სათავეში10. იმათი დახოცვის შემდეგ, ვინც უკმაყოფილობის გამო შეიძლებოდა წინ აღდგომო­

და, ოლივეროტომ ახალი, სამოქალაქო თუ სამხედრო განაწესებით განიმტკიცა მდგომარეობა. ასე რომ, მთავრის ძალაუფლების ხელ­ ში ჩაგდებიდან ერთი წლის შემდეგ არა მარტო არხეინად გრძნობ­ და თავს ქალაქ ფერმოში, არამედ მეზობლებისთვისაც საშიში შე­ იქმნა და მისი ძლევა ისევე ძნელი იქნებოდა, როგორც აგათოკლესი, თავისივე მიამიტობით რომ არ ჩავარდნოდა ხელში ჩეზარე ბორჯას, როცა მან, როგორც მოგახსენეთ, სინიგალიასთან შეიპყრო ორსინე­ ბი და ვიტელები; ისიც იქვე შეიპყრეს და ბიძის მკვლელობიდან ერ­ თი წლის თავზე მოაშთეს ვიტელოცოსთან, თავის მოძღვართან ერ­ თად, რომელიც მას ასწავლიდა არა მარტო სიმამაცეს, არამედ ავ­ კაცობასაც.
შესაძლოა, ვინმეს აღეძრას ასეთი კითხვა: რითი აიხსნება, რომ აგათოკლესა და სხვა მისთანებს, ურიცხვი გამცემლობისა და სისას­ ტიკის მიუხედავად, დიდხანს შეეძლოთ არხეინად ეცხოვრათ თავის სამშობლოში და გარეშე მტრებისაგან დაეცვათ თავი; ამასთან, მო­ ქალაქეებს ერთხელაც არ მოუწყვიათ შეთქმულება მათ წინააღმ­ დეგ, მაშინ როდესაც ბევრი სხვა მთავარი, ასეთივე სისასტიკის წყა­ ლობით, თვით მშვიდობიანობის დროსაც ვერ ახერხებდა სახელმ­ წიფოს შენარჩუნებას, ომიანობის მშფოთვარე დროზე რომ აღარა­ ფერი ვთქვათ, ჩემის აზრით, ეს დამოკიდებულია იმაზე, თუ როგორ იყენებენ სისასტიკეს: ავად თუ კარგად. კარგად იყენებენ (თუკი ბო­ როტების მიმართ შეიძლება ითქვას: კარგადო) მაშინ, როცა მხო­ ლოდ ერთხელ მიმართავენ მას, როგორც თავდაცვის აუცილებელ საშუალებას, შემდეგ კი ხელს იღებენ მასზე და მხოლოდ იმას ცდი­ ლობენ რაც შეიძლება მეტი სარგებლობა მოუტანონ თავის ქვეშევ­ რდომთ. ავად იყენებენ მაშინ, როცა თავდაპირველად მხოლოდ ნა­ წილობრივ ავლენენ მას, შემდეგ კი დროთა განმავლობაში, არამც­ თუ არ ამცირებენ, პირიქით, თანდათანობით ზრდიან. ვინც პირველ გზას ირჩევს, ღმრთისა და კაცთა შეწევნით, ასე თუ ისე, მაინც პოუ­ ლობს გამოსავალს თავისი მდგომარეობიდან, როგორც მაგალითად აგათოკლე. სხვების საქმე კი ხელიდან წასულია. აქედან გამომდინა­ რე, ამა თუ იმ სახელმწიფოს ხელში ჩაგდებისას დამპყრობელმა ერ­ თბაშად, ერთის დაკვრით უნდა გამოიჩინოს მთელი სისასტიკე, რა­ თა შემდეგ ყოველდღიურად აღარ დასჭირდეს მისი გამოყენება, და, ამრიგად, შესძლოს ხალხის დაშოშმინება და, ქველმოქმედების წყა­

ლობით, მისი გულის მოგება. ის, ვინც სიმხდალისა თუ უგუნურე­ ბის გამო, სხვაგვარად იქცევა, ყოველთვის იძულებული იქნება მახ­ ვილი ეპყრას ხელში და ვერასოდეს ვერ შესძლებს თავის ქვეშევრ­ დომებზე დაყრდნობას, ვინაიდან, მუდმივი და დაუსრულებელი მუ­ ქარის გამო, ეს უკანასკნელნიც ვერასოდეს ამოისუნთქავენ შვებით მის ხელში. ამიტომ სისასტიკე ერთბაში და ერთჯერადი უნდა იყოს, რათა ხალხს გონს მოსვლის საშუალება არ მიეცეს და, ამრიგად, ნაკ­ ლებ მტკივნეულად განიცადოს იგი, ქველმოქმედება კი ნელ­ნელა, წვეთ­წვეთობით უნდა გამოავლინო, რათა ხალხმა უკეთ შესძლოს მისი შეტკბობა.
მაგრამ ყველაზე არსებითია მთავარსა და მის ქვეშევრდომებს შორის იმნაირი ურთიერთობის დამყარება, რომ ვერავითარმა გა­ რემოებამ, ვერც ავმა და ვერც კარგმა, ვეღარ შესძლოს მისი დარღ­ ვევა: რადგანაც გაჭირვების ჟამს არც ბოროტის ქმნა დაგაყრის ხე­ ირს და არც სიკეთე წაგადგება რამეში, ვინაიდან, რაკიღა იძულები­ თი იქნება, ვერავის მოიმადლიერებ იმით.


თავი IX
სამოქალაქო სამთავროსათვის

ახლა გადავიდეთ იმ შემთხვევაზე, როცა კერძო პირი ბოროტ­ მოქმედებისა თუ სხვა რამ აუტანელი ძალადობის გზით კი არა, არა­ მედ თავისი თანამოქალაქეების კეთილგანწყობილების შედეგად ხდება მთავარი; ამას შეიძლება ეწოდოს სამოქალაქო მმართველო­ ბა, რომლის მისაღწევადაც არც სრულქმნილი სიქველეა საჭირო და არც უსაზღვრო ბედნიერება, არამედ, უმალ, ბედნიერებასთან წილ­ ნაყარი ცბიერება. ამნაირი ძალაუფლების ხელში ჩასაგდებად საჭი­ როა ან ხალხის, ან კიდევ დიდებულთა კეთილგანწყობილება. ვინა­ იდან ყველა ქალაქში ვხვდებით ამ ორ სხვადასხვა დაჯგუფებას, რაც იმითაა გამოწვეული, რომ ხალხს არ სურს დიდებულები მბრძანებ­ ლობდნენ და ავიწროებდნენ მას, დიდებულებს კი, პირიქით, სურთ მბრძანებლობდნენ და ავიწროებდნენ ხალხს. ამ ორი სხვადასხვა სულისკვეთების ურთიერთდაპირისპირებულობას ქალაქში სამი­ დან ერთ­ერთი შედეგი მოსდევს: ან მბრძანებლობა, ან თავისუფ­

ლება, ან თავაშვებულობა. მბრძანებლობის მიზეზი ან ხალხია და ან დიდებულები, იმისდა მიხედვით, თუ რომელი მხარე მოიგდებს საამისო შემთხვევას ხელში. ასე მაგალითად, დიდებულები, რო­ გორც კი დარწმუნდებიან, რომ ხალხს ვეღარ აოკებენ, მთელ თა­ ვიანთ გავლენას ერთ კაცს მიანიჭებენ და მთავრად დასვამენ, რათა მისი მფარველობის ქვეშ თავიანთ ნებაზე იპარპაშონ. ასევე ხალხიც, როცა დაინახავს, რომ დიდებულებს წინააღმდეგობას ვეღარ უწევს, მთელს თავის ძალმოსილებას ერთ კაცს გადასცემს და ხელისუფ­ ლების სათავეში აყენებს მას, რათა თავის მფარველად ეგულებო­ დეს. ის, ვინც დიდებულთა შემწეობით აღწევს მთავრის ძალაუფლე­ ბას, უფრო ძნელად ინარჩუნებს მას, ვიდრე ის, ვინც ხელისუფლებას ხალხის შემწეობით უდგება სათავეში; ვინაიდან, პირველ შემთხვე­ ვაში, მთავარს გარს ახვევიან დიდებულები, რომლებსაც მასზე ნაკ­ ლებად როდი მოაქვთ თავი, და რომლებსაც ის, ამის გამო, ვერც თა­ ვის ნებაზე ათამაშებს და ვერც რასმე უკარნახებს. მაშინ როდესაც ის, ვინც ხალხის შემწეობით აღწევს მთავრის ძალაუფლებას, ერთ­ პიროვნული მბრძანებელი ხდება და ირგვლივ არავინ, ან თითქმის არავინა ჰყავს ისეთი, ვინც ურჩობას გაუბედავს.
ეგეც არ იყოს, თუ წრფელ გზას აირჩევს და არავის შეავიწრო­ ებს, მთავარი ვერას დიდებით ვერ დააკმაყოფილებს დიდებულებს, ხალხის დაკმაყოფილებას კი დიახაც შესძლებს, ვინაიდან ხალხი უფრო პატიოსან მიზანს ისახავს, რადგანაც მხოლოდ იმას მიელტ­ ვის, რომ არავის დააჩაგვრინოს თავი, დიდებულებს კი ყველაზე მე­ ტად სწორედ მისი დაჩაგვრა სურთ. გარდა ამისა, მთავარს ყოველთ­ ვის შეუძლია მტრულად განწყობილი ხალხისაგან დაიზღვიოს თავი, დიდებულებისაგან კი არა, ვინაიდან ხალხი მრავალრიცხოვანია, დი­ დებულები კი ცოტანი არიან. და მართლაც, რა შეუძლია მტრულად განწყობილ ხალხს? დიდი­დიდი, ზურგი აქციოს მთავარს; მტრულად განწყობილ დიდებულებს კი შეუძლიათ არა მარტო ზურგი აქცი­ ონ, არამედ აშკარადაც დაუპირისპირდნენ მას, ვინაიდან ისინი უფ­ რო წინდახედულნი არიან, უფრო მზაკვარნი, ყოველთვის დროუ­ ლად იზღვევენ თავს და მის მხარეზე გადადიან, ვისაც, მათის აზრით, გამარჯვება უნდა დარჩეს. მთავარი იძულებულია ყოველთვის ერთსა და იმავე ხალხთან იცხოვროს, მაშინ როდესაც დიახაც შეუძლია ერ­ თი და იმავე დიდებულების გარეშეც გავიდეს ფონს, ვინაიდან ხელე­

წიფება, თავისი ნება­სურვილისამებრ, ქმნიდეს ან მუსრავდეს, სწყა­ ლობდეს ან რისხავდეს მათ.
ამ საკითხის უკეთ გასარკვევად, მე ვამტკიცებ, რომ შესაძლოა დიდებულებისადმი ორნაირი დამოკიდებულება, იმისდა მიხედვით, თუ რას გვიმოწმებს მათი ქცევა: იმას, რომ თავიანთ ბედ­იღბალს მთლიანად მთავრის ბედ­იღბალს უკავშირებენ, თუ პირიქით. თუ უკავშირებენ და ნამდვილი მტაცებლებივით არ იქცევიან, სიყვა­ რულსა და პატივისცემას იმსახურებენ, თუ არა და, აქაც თავს იჩენს ორი სხვადასხვა შესაძლებლობა: პირველი: ისინი სულმოკლეობისა და ბუნებით თანდაყოლილი სიმხდალის გამო იქცევიან ასე, და მა­ შინ მთავარმა, რასაკვირველია, უნდა ისარგებლოს მათი სამსახუ­ რით, უწინარეს ყოვლისა კი დაეყრდნოს მათ შორის ყველაზე კე­ თილგონიერთ, რომელნიც ხელსაყრელ ვითარებაში პატივისცემას არ მოაკლებენ, გასაჭირში კი არაფერს ავნებენ მას; და მეორე: მა­ თი ამნაირი ქცევის მიზეზი ანგარება და პატივმოყვარეობა გახლავთ, რაც იმის მომასწავებელია, რომ ისინი თავიანთ თავზე უფრო მეტს ფიქრობენ, ვიდრე მთავარზე, და მაშინ ეს უკანასკნელი უნდა უფრ­ თხოდეს და თავის აშკარა მტრებად თვლიდეს მათ, ვინაიდან არა­ ხელსაყრელ ვითარებაში ყოველთვის მის დამხობას შეეცდებიან.
ამრიგად, ის, ვინც ხალხის კეთილგანწყობილების შედეგად ხდე­ ბა მთავარი, ასევე კეთილად უნდა იყოს განწყობილი მის მიმართ; რასაც ადვილად შესძლებს, ვინაიდან ხალხი მხოლოდ იმას მოითხო­ ვოს, რომ არავინ ავიწროებდეს, ხოლო ის, ვინც ხალხის კი არა, დი­ დებულთა კეთილგანწყობილების შედეგად აღწევს მთავრის ძალა­ უფლებას, უწინარეს ყოვლისა, ხალხის გულის მოგებას უნდა ცდი­ ლობდეს, რასაც ასევე ადვილად შესძლებს, თუკი თავის მფარვე­ ლობას არ მოაკლებს მას. და რაკი კაცნი, კეთილისმყოფელად რომ დაიგულებენ მას, ვისგანაც ბოროტის მეტს არას ელოდნენ, – მთე­ ლის არსებით თავიანთი მწყალობლის ერთგულნი ხდებიან, ამიტომ ხალხიც უფრო თავგამოდებით უჭერს მხარს თავის მფარველს, ვიდ­ რე დაუჭერდა იმ შემთხვევაში, მისი წყალობით რომ გამხდარიყო მთავარი. ამ უკანასკნელს ათასნაირი საშუალება მოეძებნება ხალხის გულის მოსანადირებლად, ხალხისა, რომელიც ვითარებისდაკვალად იცვლება, რის გამოც აქ არ არსებობს ერთი უტყუარი და ყოვლის­ მომცველი წესი. ამიტომ აღარც მე გავაგრძელებ სიტყვას და დასკვ­

ნის სახით იმასღა ვიტყვი, რომ მთავარი ყოველნაირად უნდა ცდი­ ლობდეს ხალხის მეგობრობის მოხვეჭას, არადა, განსაცდელის ჟამს, ცუდად წაუვა საქმე.
ნაბიდემ1, სპარტის მთავარმა, მთელი საბერძნეთისა და რომის ძლევამოსილი ლაშქრის ალყას გაუძლო და თავისი სამშობლო და სახელმწიფო დაიცვა მათგან; თანაც, განსაცდელის ჟამს, მხოლოდ ზოგიერთისაგან მოუხდა თავის დაზღვევა, რაც აშკარად არ იქნე­ ბოდა საკმარისი, ხალხი რომ მტრულად ყოფილიყო განწყობილი მის მიმართ. დაე, ამ ჩემს თვალსაზრისს ნურავინ დაუპირისპირდე­ ბა გაცვეთილი ანდაზით: ხალხის იმედით ჩემი მტერი დადგაო, ვინა­ იდან ეს მართებულია მხოლოდ იმ შემთხვევაში, როცა ხალხზე კერ­ ძო მოქალაქე ამყარებს იმედს, რომელსაც გულუბრყვილოდ ჰგონია, რომ განსაცდელის ჟამს ხალხი დაიცავს მტრებისა თუ ხელისუფალ­ თა ძალმომრეობისაგან; მას ისეთივე იმედგაცრუება ელის, როგორც გრაკხებს2 – რომში და მესსერ ჯორჯო სკალის3 – ფლორენციაში. მაგრამ თუ ხალხზე იმედს ამყარებს მთავარი, ნამდვილი მბრძანე­ ბელი და მტკიცე ნებისყოფის კაცი, წარბშეუხრელად რომ ეგებება განსაცდელს, დროულად ახორციელებს საჭირო ღონისძიებებს და თავისი ქედუხრელობითა და განკარგულებებით სიმხნევეს უნერგავს ყველას, – იმედგაცრუებული არ დარჩება და თვალნათლივ დარწ­ მუნდება, რაოდენ მტკიცე ყოფილა მის მიერ ჩაყრილი საფუძველი.
ამნაირი მთავრების ძალაუფლებას მხოლოდ მაშინ ემუქრება საფრთხე, როცა სამოქალაქო მმართველობიდან ერთპიროვნულზე გადასვლას დააპირებენ. საქმე ისაა, რომ ისინი ან პირადად, ან კიდევ მოხელეთა მეშვეობით მართავენ სახელმწიფოს. უკანასკნელ შემთხ­ ვევაში მათი ძალაუფლება უფრო სუსტია და უმტკიცო, ვინაიდან ისინი მთლიანად იმ მოქალაქეთა ნება­სურვილზე არიან დამოკიდე­ ბულნი, რომელთაც უმაღლესი თანამდებობები უჭირავთ, და ამი­ ტომ ადვილად შეუძლიათ, განსაკუთრებით – მთავრისათვის არა­ ხელსაყრელ ვითარებაში, წინ აღუდგნენ ან აღარ დაემორჩილონ და, ამრიგად, ძალაუფლება წაართვან მას. მთავარი კი, განსაცდელის ჟამს, ვერ შესძლებს ერთპიროვნული მმართველი გახდეს, ვინაიდან მაღალი თანამდებობის მოხელეთა მიმართ მორჩილებას ნაჩვევი მო­ ქალაქენი და ქვეშევრდომნი, ამ არეულ­დარეულობაში, აღარ დაე­ მორჩილებიან მის ბრძანებებს, ასე რომ, გასაჭირში ჩავარდნილს არა­

სოდეს არ ეყოლება საკმაო ხალხი, რომელზედაც დაყრდნობას შესძ­ ლებს. ვინაიდან ამნაირ მთავარს არ შეუძლია გულდამშვიდებით და­ ენდოს იმას, რასაც უშიშროების ჟამს ხედავს: ყველა შესციცინებს, ყველა ერთგულებას აღუთქვამს, ყველა მზადაა თავი დასდოს მისი გულისთვის: რა ენაღვლებათ, სიკვდილი ხომ ცხრა მთას იქითაა. მაგ­ რამ როცა დრო უარესდება და სახელმწიფოს ერთგული მოქალაქე­ ნი სჭირდება, ძალზე ცოტანიღა რჩებიან ადგილზე. ამნაირი ცდა მით უფრო სახიფათოა, რომ შეიძლება მხოლოდ ერთხელ ჩატარდეს. ამიტომაც ბრძენ მთავარს დიახაც მართებს იმაზე ფიქრი, თუ როგორ უნდა მოიქცეს, რათა მისი ძალაუფლება ყოველთვის და ყოველგვარ ვითარებაში აუცილებელი იყოს მოქალაქეებისათვის, და მაშინ ისინი ყოველთვის უერთგულებენ მას.


თავი X
რანაირად უნდა ვზომავდეთ ყოველი სამთავროს ძლიერებას

ამ სამთავროთა თავისებურებების განხილვისას, ერთი ასეთი სა­ კითხის გათვალისწინებაც გვმართებს: აქვს თუ არა მთავარს იმნაი­ რი სახელმწიფო, რომ, საჭიროების შემთხვევაში, შეუძლია თვითონ­ ვე მართავდეს თავის თავს, თუ ყოველთვის სხვების მხრივ მფარვე­ ლობას მოითხოვს? ამ საკითხის უკეთ გასარკვევად, მე ვამბობ, რომ, ჩემის აზრით, თავიანთი თავის მართვას, უწინარეს ყოვლისა, შესძ­ ლებენ ისინი, რომელთაც, ხალხმრავლობისა თუ დიდძალი სიმდიდ­ რის წყალობით, შეუძლიათ გამოიყვანონ საკმაოდ მრავალრიცხო­ ვანი ლაშქარი და, ამრიგად, საკადრისი პასუხი გასცენ ყველა მომ­ ხდურს. ზუსტად ასევე, მე ვამბობ, რომ სხვების მხრივ შემწეობას საჭიროებენ ისინი, რომელთაც არ ძალუძთ ბრძოლის ველზე გაუმ­ კლავდნენ მტერს, არამედ იძულებულნი არიან თავი შეაფარონ გა­ ლავანს და მხოლოდ მუქარის მოგერიებას ცდილობდნენ. პირველი შემთხვევის გამო უკვე მოგახსენეთ და შემდგომშიც კვლავ მივუბ­ რუნდებით ამ საკითხს. მეორე შემთხვევაში მხოლოდ ის შეგვიძლია ვურჩიოთ ამნაირ მთავრებს, რომ ყოველნაირად უნდა ამაგრებდნენ და ამტკიცებდნენ თავიანთ ადგილსამყოფელს და ყურადღებას არ აქცევდნენ ქვეყნის დანარჩენ ნაწილს. ვინც სათანადოდ გაამაგრებს

საკუთარ ადგილსამყოფელს, მთელს დანარჩენ სამფლობელოში კი ისე მოექცევა თავის ქვეშევრდომთ, როგორც ზემოთ ვთქვით და ქვე­ მოთაც მოგახსენებთ, – ძნელად თუ ვინმე გაბედავს მასზე თავდასხ­ მას. რადგანაც კაცნი ყოველთვის ცდილობენ თავი აარიდონ იმნაირ საქმეს, რომლის წარმატებაშიაც წინასწარვე ეჭვი ეპარებათ, ხოლო თავდასხმა მთავარზე, რომელიც საიმედოდ დაცულ ციხე­სიმაგრე­ ში ზის, და რომელიც არა სძულს ხალხს, შეუძლებელია იოლ საქ­ მედ იქნეს მიჩნეული.
გერმანიის ქალაქები თავისუფალნი არიან, პატარა ადგილი უჭირავთ, როცა სურთ, იმპერატორს1 ემორჩილებიან, მაგრამ არ ეშინიათ არც მისი და არც თავიანთი ძლევამოსილი მეზობლებისა: ვინაიდან ისეთნაირად არიან გამაგრებულნი, რომ ყველას აშკარად ეცემა თვალში, რაოდენ ძნელი და ქანცგამწყვეტი საქმე იქნება მათი აღება. ყველას ღრმა თხრილები და განიერი გალავნები არტყია გარს, მძლავრი ზარბაზნებით არიან აღჭურვილნი და საწყობებიც სასმელ
­საჭმლისა და საწვავის მთელი წლის სამყოფი მარაგითა აქვთ გამო­ ტენილი. გარდა ამისა, იმ მიზნით, რომ მდაბიორებმა, ქალაქისათვის დიდი ზარალის მიუყენებლად, თავის გატანა შესძლონ, ყოველთვის იმარაგებენ მთელი წლის სამყოფ მასალას, რათა სამუშაო არ მო­ აკლონ უბრალო ხალხს და შეუფერხებლად ამუშაონ ის საწარმოე­ ბი, რომელთა ნაწარმიც ჰაერივით სჭირდება ქალაქს. ეგეც არ იყოს, ყველგან დიდ პატივშია სამხედრო საქმე, რომლის სრულყოფასაც ყოველნაირად უწყობენ ხელს.
ამრიგად, კარგად გამაგრებული ქალაქის მთავარს, რომელიც არა სძულს ხალხს, იშვიათად თუ ემუქრება თავდასხმის საფრთხე; მაგრამ კიდევაც რომ დაესხან თავს, მომხდური თავლაფდასხმული გაბრუნდება უკან. გარემოებანი ხომ იმნაირად ცვალებადნი არიან, რომ თითქმის შეუძლებელია, თავდამსხმელმა, თავისი ლაშქრითურთ, მთელი წელი უქმად შესწიროს ქალაქის ალყას.
შეიძლება შემესიტყვონ: თუკი მოქალაქეების სამფლობელოები ქალაქგარეთაა, და ისინი ცეცხლის ალში გახვეულს იხილავენ თავი­ ანთ საბადებელს, მათი მოთმინების ფიალა აივსება; თანაც, ხანგრძ­ ლივი ალყა და სიცოცხლის სიყვარული მთავარსაც დაავიწყებინებთ. პასუხად ვიტყვი, რომ ძლიერი და ქედუხრელი მთავარი ყოველგვარ სიძნელეს დასძლევს: ხან იმით, რომ ანუგეშებს თავის ქვეშევრდომთ,

ამ უბედურებასაც მალე ბოლო მოეღებაო, ხანაც იმით, რომ მტრის სისასტიკის შიშს ჩაუნერგავს მათ, ხან კიდევ იმის წყალობით, რომ მარჯვედ მოიცილებს თავიდან იმ ხალხს, რომლებიც ყველაზე ურჩ­ ნი და გულფიცხნი ჩანან. ეგეც არ იყოს, მტერი, ჩვეულებრივ, ქვეყა­ ნაში შეჭრისთანავე ცეცხლითა და მახვილით მუსრავს და აოხრებს მას, ე. ი. მაშინ, როცა ხალხისთვის ჯერ კიდევ არ უღალატნია სიმხ­ ნევეს, და მზად არის თავდასაცავად. მით უფრო ნაკლებ უნდა ში­ შობდეს მთავარი, ვინაიდან რამდენიმე დღის შემდეგ, როცა ხალ­ ხი სულით დაეცემა, უბედურება უკვე დატრიალდება და მოსახდე­ ნი მოხდება, საშველი აღარსად ჩანს: სწორედ მაშინ, ხალხი უფრო მჭიდროდ და ერთსულოვნად ირაზმება თავისი მთავრის გარშემო, რომელსაც უკვე თავის მოვალედ სახავს, რაკიღა სწორედ მის დასა­ ცავად გასწირეს ცეცხლში დასანთქმელად და ასაოხრებლად თავი­ ანთი სახლებიც და ავლა­დიდებაც. ხალხის ბუნება კი ასეთია, რომ სხვებისათვის გაწეული სამსახური მოვალეობის ისეთსავე გრძნო­ ბას აღუძრავს, როგორც სამსახური, რომელსაც სხვები უწევენ მას. და თუ ყველაფერს კარგად ავწონ­დავწონით, შეგვიძლია დავასკვ­ ნათ, რომ გონიერი მთავარი, დასაწყისშიც და შემდეგშიაც, ადვილად შესძლებს იმას, რომ ალყაშემორტყმული მოქალაქენი არ დაეცნენ სულით, და არც დაეცემიან, თუკი სასმელ­საჭმელი ან საომარი მა­ სალა არ შემოაკლდათ.

თავი XI
საეკლესიო სამთავროთათვის
ახლა კი ისღა დაგვრჩენია, საეკლესიო სამთავროებზე გადავი­ დეთ. მთელი სიძნელე მათს ხელში ჩაგდებამდე იჩენს თავს, ვინა­ იდან ამ სამთავროებს სიქველისა თუ სვებედნიერების წყალობით ეუფლებიან, შენარჩუნებით კი როგორც ერთის, ისე მეორის გარე­ შე ინარჩუნებენ. მათი საყრდენია ძველისძველი რელიგიური წეს­ რიგი, ისე ძლევამოსილი და ღრმად ფესვგადგმული, რომ ამნაირი მთავრები ადვილად ახერხებენ თავიანთი მდგომარეობის შენარჩუ­ ნებას. მიუხედავად იმისა, თუ როგორ იქცევიან ან რანაირი ცხოვ­ რებით ცხოვრობენ მხოლოდ მათ ეკუთვნით ძალაუფლება, მაგრამ

არც მის შენარჩუნებას ცდილობენ და არც თავიანთ ქვეშევრდომებს მართავენ, ვინაიდან არავინ ემუქრება მათ მმართველობას, ხოლო ქვეშევრდომები უდრტვინველად ურიგდებიან თავიანთ მდგომარე­ ობას და ამიტომ არ აპირებენ მათგან განდგომას, თუმცა, კაცმა რომ თქვას, არც შეუძლიათ ეს. მაშასადამე, მხოლოდ ამნაირი მთავრე­ ბი არიან უზრუნველნი და ბედნიერნი. მაგრამ რაკი აქ თავს იჩენს უზენაეს მიზეზთა ზემოქმედება, რომელთა არსში წვდომაც ადამია­ ნის ბუნების შესაძლებლობას აღემატება, ამიტომ სიტყვას აღარ გა­ ვაგრძელებ მათზე. მხოლოდ თავხედი და თავდაჯერებული კაცი თუ გაბედავს იმაზე მსჯელობას, რაც უფლის მიერაა დაცული და გან­ დიდებული, თუმცა შეიძლება მკითხონ: როგორ მიაღწია ეკლესი­ ამ იმნაირ ძლიერებას, რომ მას თვით საფრანგეთის მეფეც კი უფ­ რთხის; რომ მან შესძლო იტალიიდან განედევნა იგი და გაენადგუ­ რებინა ვენეციელები1, მაშინ როდესაც ალექსანდრემდე ეკლესი­ ის საერო ძალაუფლებას არავითარ ანგარიშს არ უწევდნენ თვით უბადრუკი ბარონები და სინიორები, იტალიის დიდ სახელმწიფო­ ებზე რომ აღარაფერი ვთქვათო? პასუხად ვიტყვი, რომ თუმცა ყო­ ველივე ეს კარგადაა ცნობილი, მაგრამ ზედმეტად მაინც არ მიმაჩ­ ნია ამის გახსენება.
ვიდრე საფრანგეთის მეფე შარლი შემოიჭრებოდა იტალი­ აში2, ეს ქვეყანა მთლიანად პაპის, ვენეციელების, ნეაპოლის მე­ ფის, მილანის დუკასა და ფლორენციელების ძალაუფლებას ექ­ ვემდებარებოდა3. ყველა ამ სახელმწიფოს, უწინარეს ყოვლისა, ორი საზრუნავი ჰქონდა: ჯერ ერთი, ის, რომ იტალიაში არ შემოჭრილი­ ყო ძლევამოსილი უცხოელი, და, მეორეც, ის, რომ არც ერთ მათგანს ახალი სამფლობელოები არ ჩაეგდო ხელში. ყველაზე მეტად ისინი უფრთხოდნენ პაპს და ვენეციელებს. ამ უკანასკნელთა ასალაგმავად საჭირო იყო ყველა დანარჩენების მჭიდრო კავშირი, როგორც, მაგა­ ლითად, ფერარის დაცვისას4; პაპის დასაოკებლად კი რომაელ ბა­ რონებს იშველიებდნენ, რომლებიც ორ ბანაკად იყვნენ გაყოფილნი: ორსინებისა და კოლონების მომხრეებად, და გამუდმებით ექიშპე­ ბოდნენ ერთიმეორეს; თხემით ტერფამდე აღჭურვილი ეს ახლო მე­ ზობლები ავიწროებდნენ და გასაქანს არ აძლევდნენ პაპის ძალაუფ­ ლებას. და თუმცა დროდადრო ტახტზე ადიოდა უდრეკი პაპი, რო­ გორიც იყო, მაგალითად, სიქსტე5, მაგრამ, ვერც სვებედნიერებისა და

ვერც კეთილგონიერების წყალობით, ვერაფერს აწყობდა აბეზარ მე­ ზობლებთან. ამის მიზეზი პაპების დღემოკლეობა გახლდათ: იმ ათი წლის მანძილზე, რამდენსაც, საშუალოდ, ცოცხლობდა ყოველი პა­ პი6, ის დიდის გაჭირვებით ახერხებდა ერთ­ერთი ბანაკის დასუს­ ტებას, და თუ ერთი, მაგალითად, მუსრს ავლებდა კოლონას მომ­ ხრეებს, მის ადგილს იკავებდა მეორე პაპი, რომელიც, თავის მხრივ, მტრობდა ორსინებს და მფარველობდა კოლონებს, მაგრამ ვერ კი ასწრებდა ორსინების განადგურებას7. აი, რატომაა, რომ პაპის სა­ ერო ძალაუფლებას ესოდენ ნაკლებ ანგარიშს უწევდნენ იტალიაში.
დაბოლოს, პაპის ტახტზე ავიდა ალექსანდრე VI, რომელმაც, ყველა თავისი წინამორბედისაგან განსხვავებით, გვიჩვენა, რას შე­ უძლია მიაღწიოს პაპმა ფულისა და სამხედრო ძალის მეშვეობით: იარაღად რომ გამოიყენა დუკა ვალენტინო და მოხერხებულად ისარგებლა ფრანგების შემოსევით, მან აღასრულა ყოველივე ის, რაც ზემოთ, დუკას მოქმედების განხილვისას მოვიხსენიე. და თუმ­ ცა მისი უშუალო მიზანი დუკას აღზევება გახლდათ, და არა ეკლე­ სიისა, მაგრამ, ასეა თუ ისე, თავისი მოქმედებით მან ხელი შეუწყო ეკლესიის განდიდებას, რომელმაც პაპის სიკვდილისა და დუკას და­ ღუპვის შემდეგ, უხვად მოისთვლა მისი ღვაწლის ნაყოფი.
შემდეგ ტახტზე ავიდა პაპი იულიუს II, რომელსაც ეკლესია უკ­ ვე აღზევებული დახვდა: მის ხელში იყო მთელი რომანია, აღარ ეში­ ნოდა რომაელი ბარონების, რომელთა ორივე ბანაკი, ალექსანდ­ რეს მტკიცე ხელით, თითქმის მიწასთან იქნა გასწორებული. ეგეც არ იყოს, გაიხსნა გზა სიმდიდრის დაგროვებისა, რასაც არავინ დას­ დგომია ალექსანდრემდე. იულიუსი არა მარტო კვალდაკვალ მიჰყ­ ვა თავის წინამორბედს, არამედ კიდევაც გადაამეტა მას: მიზნად და­ ისახა ხელში ჩაეგდო ბოლონია8, გაენადგურებინა ვენეციელები და იტალიიდან განედევნა ფრანგები9. ყოველივე ამას წარმატებით გა­ ართვა თავი, რაც მით უფრო სასახელოა მისთვის, რომ მხოლოდ ეკ­ ლესიის განდიდებას მიელტვოდა და არა რომელიმე კერძო პირისას. ორსინებისა და კოლონებისათვის თავის წინამორბედზე უფრო მე­ ტი გასაქანი არ მიუცია, და თუმცა მათ შორის დიახაც იყვნენ შფო­ თისთავნი, მაგრამ ორი რამ აოკებდა მათ: ჯერ ერთი, ეკლესიის სი­ დიადე, რომელსაც ასე ძლიერ უფრთხოდნენ, და, მეორეც, ის, რომ არა ჰყავდათ არც ერთი კარდინალი, – მათი მღელვარების მუდმი­

ვი მიზეზი. და თუ ორსავე ამ ბანაკს ეყოლება კარდინალები, – ისი­ ნი არასოდეს არ დაცხრებიან, ვინაიდან კარდინალები, რომშიაც და სხვაგანაც, თავგამოდებით იცავენ ბარონებს, ხოლო ბარონები იძუ­ ლებულნი არიან მხარში ედგნენ კარდინალებს. ასე რომ, პრელატ­ თა პატივმოყვარეობა დასაბამს აძლევს მღელვარებასა და უთანხ­ მოებას ბარონებს შორის. ამრიგად, მისი ყოვლად უწმინდესობა პაპი ლეონი10 პაპობის სრული ზეობისას ავიდა ტახტზე და იმედი უნდა ვიქონიოთ, რომ თუ მისი წინამორბედნი იარაღით განამტკიცებდ­ ნენ თავიანთ ძალაუფლებას, ეს უკანასკნელნი თავისი სიკეთისა და ურიცხვი სხვა სიქველის წყალობით განავრცობს და განადიდებს მას.

თავი XII
იმისათვის, თუ რამდენნაირი სახის ლაშქარი არსებობს, და დაქირავებული ჯარისკაცებისათვის
მას შემდეგ, რაც დაწვრილებით განვიხილე იმ სამთავროთა ყვე­ ლა თავისებურება, რომელთა კვლევასაც ვისახავდი მიზნად, კერ­ ძოდ, გავარკვიე მათი კეთილდღეობისა თუ სვედავსილობის მიზეზე­ ბი და გიჩვენეთ, რა გზით ცდილობენ ზოგიერთნი მათ დაუფლებას,
– ისღა დამრჩენია, განვიხილო თავდასხმისა თუ თავდაცვის საშუა­ ლებები, რომლებსაც შეიძლება იყენებდეს თვითეული მათგანი. ზე­ მოთ უკვე მოგახსენეთ, რაოდენ აუცილებელია მთავრისათვის, რომ მტკიცე საფუძველი ჰქონდეს ჩაყრილი: არადა, გარდუვალი დაღუპ­ ვა ელის. ყოველი სახელმწიფოს – როგორც ახლის, ისე ძველის თუ შერეულის უმტკიცესი საფუძველი კი კარგად გაწვრთნილი ლაშქა­ რი და კარგი კანონები გახლავთ. მაგრამ რაკი კარგი კანონები წარ­ მოუდგენელია კარგად გაწვრთნილი ლაშქრის გარეშე, ხოლო კარ­ გად გაწვრთნილი ლაშქარი თავისთავად განაპირობებს კარგ კანო­ ნებს, ამიტომ სიტყვას აღარ გავაგრძელებ კანონებზე და მარტოო­ დენ ლაშქარზე ვილაპარაკებ.
ამრიგად, მე ვამბობ, რომ ლაშქარი, რომლითაც მთავარი იცავს თავის სახელმწიფოს, ან მისი საკუთარი ლაშქარია, ან დაქირავებუ­ ლი, ან მაშველი, ან შერეული. დაქირავებული და მაშველი ლაშქა­ რი უსარგებლოა და საშიში. და თუ ვინმე დაქირავებულ ლაშქარზე აფუძნებს თავისი სამთავროს ძლიერებას, მისი ძალაუფლება არა­

სოდეს არ იქნება მტკიცე და ურყევი; ვინაიდან ყველა ამნაირ ლაშ­ ქარში ერთთავად განხეთქილება სუფევს, ყველა ისინი პატივმოყ­ ვარენი არიან, აღვირახსნილნი, მუხანათნი; თავხედნი – მეგობრებს შორის, მხდალნი – მტრების პირისპირ; არც ღმრთის შიში აქვთ და არც რწმენა კაცთა მიმართ, ხოლო მათ დამარცხებას იმდენივე დრო სჭირდება, რამდენ ხანსაც გრძელდება მათი შეტევა; თუ მშვი­ დობაა, ისინი თვითონვე ძარცვავენ მოსახლეობას, ომის დროს კი მტერს აძარცვინებენ მას. ამის მიზეზი ის გახლავთ, რომ არც სიყვა­ რული და არც სხვა რამ გრძნობა არ აიძულებს დაქირავებულ ჯა­ რისკაცებს, ფეხმოუცვლელად იდგნენ ბრძოლის ველზე, მწირი ჯამა­ გირი კი სულაც არ არის საკმარისი საიმისოდ, რომ მთავრის გულის­ თვის თავდადების სურვილი აღუძრას მათ. ისინი მზად არიან მთავ­ რის ჯარისკაცებად იწოდებოდნენ, სანამ ომი არ დაწყებულა, მაგრამ ომის დაწყებისთანავე ან გარბიან ან ეთხოვებიან მთავარს. ამაში ად­ ვილად დარწმუნდება ყველა, ვინაიდან იტალიის დამხობა მხოლოდ იმით აიხსნება, რომ, ამდენი წლის მანძილზე, მისი სამხედრო ძლი­ ერება მარტოოდენ დაქირავებულთა რაზმებს ემყარებოდა. ვიდრე ერთმანეთს ეომებოდნენ, ეს უკანასკნელნი რაღაცის მაქნისნი მაინც იყვნენ და, ასე განსაჯეთ, მამაცებადაც კი გვაჩვენებდნენ თავს, მაგ­ რამ უცხოელების შემოსევისთანავე აშკარა შეიქმნა, რა შვილებიცა ბრძანდებოდნენ. აი, რატომაა, რომ შარლმა, საფრანგეთის მეფემ, თითქოს თამაშით აიღო იტალია, და ვინცა თქვა, ამის მიზეზი ჩვე­ ნი ცოდვები იყოო, მართალი თქვა1, მაგრამ არა ის ცოდვები, რომ­ ლებსაც თვითონ გულისხმობდა, არამედ ისინი, რომლებიც მე მო­ გახსენეთ. და რაც ამ თავიანთი ცოდვებით დათესეს ჩვენმა მთავრებ­ მა, იგივე მოიმკეს.
მე მინდა თვალნათლივ გიჩვენოთ, რა ღვთის რისხვაცაა ამნაი­ რი ლაშქარი. დაქირავებული მხედართმთავრები ან გამჭრიახნი არი­ ან, ან, პირიქით, გონებაშეზღუდულნი. პირველ შემთხვევაში მთავარს არ შეუძლია მათზე დანდობა, ვინაიდან მათი მიზანი სხვა არა არის რა, თუ არა საკუთარი თავის განდიდება, ან თავიანთი პატრონის, ან კი­ დევ იმათ საზიანოდ მოქმედება, რომელთა შევიწროება სულაც არა სურს მთავარს. ხოლო თუ მხედართმთავარი დიდი სიქველით არ გა­ მოირჩევა, მაშინ ის გარდუვალ დაღუპვას უქადის მთავარს. თუ ვინ­ მე შემესიტყვება: ვის ხელშიცაა სამხედრო ძალა, ზუსტად ასე მოიქ­

ცევა, მიუხედავად იმისა, დაქირავებულია თუ არაო, – პასუხად ვეტყ­ ვი: რაკიღა ლაშქარს შეიძლება იყენებდეს ან მთავარი, ან რესპუბლიკა, ამიტომ მთავარი მოვალეა მხედართმთავრის ძალაუფლება პირადად აიღოს ხელში, რესპუბლიკა კი თავის მოქალაქეებს უნდა ანდობდეს ამას; და თუ ის, ვისაც მხედართმთავრობას ანდობენ, თავს ვერ გაარ­ თმევს დაკისრებულ მოვალეობას, რესპუბლიკამ უნდა შეცვალოს იგი, ხოლო თუ თავის გართმევას შესძლებს, რესპუბლიკამ კანონებით უნ­ და შეზღუდოს მისი უფლებამოსილება. გამოცდილება გვიჩვენებს, რომ მხოლოდ შეიარაღებული მთავრები და რესპუბლიკები აღწევენ დიდ წარმატებას, დაქირავებულ ლაშქარს კი ზიანის მეტი არა მოაქვს რა. აი, რატომაა, რომ რესპუბლიკები, რომლებსაც საკუთარი ლაშ­ ქარი ჰყავთ, უფრო იშვიათად უვარდებიან ხელში ერთ­ერთ თავიანთ მოქალაქეს, ვიდრე ის რესპუბლიკები, რომლებიც დაქირავებულ რაზ­ მებს ემყარებიან. რომი და სპარტა საუკუნეების მანძილზე შეიარა­ ღებულნი და თავისუფალნი იყვნენ. შვეიცარიელები ყველაზე უკეთ შეიარაღებულნი და ყველაზე მეტად თავისუფალნიც არიან. კართა­ გენელებს კი, პირიქით, დაქირავებული ლაშქარი ჰყავდათ, და რო­ მაელებთან პირველი ომის დამთავრების შემდეგ კინაღამ თავიანთ­ ვე მოლაშქრეების მსხვერპლნი შეიქნენ. მიუხედავად იმისა, რომ მათ თვით კართაგენელები ედგნენ სათავეში2. ეპამინონდას3 სიკვდილის შემდეგ, თებელებმა თავიანთ სარდლად აირჩიეს ფილიპე მაკედონე­ ლი, რომელმაც, გამარჯვების შემდეგ, თავისუფლება წაართვა მათ4. დუკა ფილიპოს5 სიკვდილის შემდეგ, მილანელებმა ვენეციელების წინააღმდეგ საბრძოლველად დაიქირავეს ფრანჩესკო სფორცა6; ის კი, მტერი რომ დაამარცხა კარავაჯოსთან7, თავისივე პატრონების
– მილანელების საზიანოდ დაუზავდა მას. მამამისმა, რომელიც ნეაპოლის დედოფალს ჯოვანას ემსახურებოდა, ანაზდეულად უღალატა და გასაჭირში უმწეოდ დატოვა იგი, რის გამოც დედოფალი იძულებული შეიქნა არაგონის მეფისთვის ეთხოვა მფარველობა, რათა ამრიგად შეენარჩუნებინა ტახტი8.
ხოლო თუ მეტყვიან: ვენეციელებმა და ფლორენციელებმა და­ ქირავებულ ლაშქართა მეშვეობით გააფართოვეს ოდესღაც თავი­ ანთი სამფლობელოები, მაგრამ ამის გამო მათ მთავარსარდლებს მთავრის ძალაუფლება კი არ უგდიათ ხელთ, არამედ მათ დამცვე­ ლებადვე დარჩნენო, პასუხად ვიტყვი, რომ ფლორენციელებს, ამ

მხრივ, აშკარად სწყალობდა ბედი, ვინაიდან იმ მამაც მხედართმ­ თავართაგან, რომელთა შიშიც შეიძლებოდა ჰქონოდათ, ზოგიერ­ თმა ვერ გაიმარჯვა, ზოგიერთს მოქიშპენი ჰყავდა, ზოგიერთის პა­ ტივმოყვარეობა კი სულ სხვა მიზნისაკენ იყო მიმართული. ვერ გა­ იმარჯვა ჯოვანი აკუტომ9, და სწორედ ამიტომ მისი ერთგულება გა­ მოცდის წინაშე არ დამდგარა. მაგრამ ყველა დამეთანხმება, რომ, თუკი გაიმარჯვებდა, ფლორენციელები მთლიანად მის ხელში აღ­ მოჩნდებოდნენ. სფორცა10 ყოველთვის მტრობდა ბრაჩოს11 მომხრე­ ებს, ასე რომ, ისინი ერთიმეორეს უღობავდნენ გზას. თავისი პატივ­ მოყვარული მისწრაფების მიზნად ფრანჩესკო ლომბარდიას სახავ­ და, ბრაჩო კი ეკლესიასა და ნეაპოლის სამეფოს. მაგრამ გადავიდეთ ახლახან მომხდარ ამბავზე. ფლორენციელებმა თავიანთ მხედართმ­ თავრად დანიშნეს პაოლო ვიტელი12, გამჭრიახი და შორსმჭვრეტე­ ლი კაცი, რომელმაც ჯერ კიდევ მაშინ მოიხვეჭა დიდი სახელი, რო­ ცა მხოლოდ და მხოლოდ კერძო პირი იყო. ვერავინ გაბედავს იმის უარყოფას, რომ, თუკი პიზას დაიმორჩილებდა, ფლორენციელები მასზე იქნებოდნენ დამოკიდებულნი; ვინაიდან მათი მტრების სამსა­ ხურში რომ ჩამდგარიყო, ფლორენციელებს გამოსავალი აღარ დარ­ ჩებოდათ, ხოლო თუკი ვერ შეელეოდნენ, მაშინ უთუოდ უნდა და­ მორჩილებოდნენ მას.
თუ განვიხილავთ ვენეციელთა მიღწევებს, დავრწმუნდებით, რომ მათი მოქმედება სვიანი და ძლევამოსილი იყო მანამ, სანამ სა­ კუთარი ძალებით იბრძოდნენ (ე.ი. სანამ საომარ მოქმედებას ხმე­ ლეთზე გადაიტანდნენ), როცა თანაბარ სიმამაცეს იჩენდნენ თავა­ დებიცა და შეიარაღებული მდაბიოებიც; მაგრამ როგორც კი ხმე­ ლეთზე დაიწყეს ბრძოლა, მათ თითქოს უღალატა ამ სიმამაცემ და დანარჩენ იტალიელებს დაემსგავსნენ. ხმელეთზე საომარი მოქმე­ დების დაწყებისას, თავიანთი სახელმწიფოს სიმცირისა და თავიან­ თი მრისხანე სახელის გამო, ისინი დიდად როდი უფრთხოდნენ სა­ კუთარ მხედართმთავრებს; მაგრამ როდესაც მათი სამფლობელოე­ ბი განივრცო და გაფართოვდა, რაც მოხდა კარმინუოლას13 დროს, ისინი მიხვდნენ თავიანთ შეცდომას. მათთვის კარგად იყო ცნობილი მისი სიმამაცე, რადგანაც სწორედ კარმინუოლას სარდლობით და­ ამარცხეს მილანის დუკა, მაგრამ, მეორეს მხრივ, იმასაც კარგად ხე­ დავდნენ, თუ როგორ აჭიანურებდა იგი ომს, და ამიტომაც დაასკვ­

ნეს, მისი წინამძღოლობით გამარჯვებას ვეღარ ვეღირსებითო. მაგ­ რამ რაკი არ უნდოდათ და არც შეეძლოთ მისი შელევა, ვინაიდან შიშობდნენ, ვაითუ ჩვენი სამფლობელოები დავკარგოთო, ამიტომ, თავის დაზღვევის მიზნით, იძულებულნი შეიქნენ მოეკლათ იგი. ამის შემდეგ მათი მხედართმთავრები იყვნენ ბარტოლომეო და ბერგამო, რობერტო და სან სევერინო, გრაფი და პილიანო14 და სხვები, რო­ მელთა დამარცხების შიში უფრო ჰქონდათ, ვიდრე გამარჯვებისა15, როგორც ეს მოხდა შემდეგ, ვაილასთან16, როცა ერთ დღეში დაკარ­ გეს ყველაფერი, რაც ესოდენი გაჭირვებით მოეპოვებინათ რვაასი წლის მანძილზე. ვინაიდან ამნაირი ლაშქრით რაიმეს დაუფლებას დიდი დრო სჭირდება, მათი ყოველი მონაპოვარი სუსტია და უმტ­ კიცო, დანაკარგი კი ანაზდეული და თავზარდამცემი.
რაკიღა ამ მაგალითებმა იტალიაში დამაბრუნეს, სადაც ამდენი ხნის მანძილზე პარპაშობენ დაქირავებულთა რაზმები, მინდა უფრო დაწვრილებით შევეხო ამ საკითხს, რათა მათი დასაბამისა და გავრ­ ცელების განხილვის შედეგად, უფრო ადვილი შეიქნეს ყველა ამნა­ ირი ლაშქრისათვის ნიშნეული ნაკლის აღმოფხვრა. ნუ დაგავიწყდე­ ბათ, რომ, როგორც კი იმპერატორის ძალაუფლება შესუსტდა იტა­ ლიაში, და პაპის გავლენამ, საერო ცხოვრებაში, აშკარად იმატა, ჩვე­ ნი ქვეყანა მრავალ სხვადასხვა სამთავროდ დაქუცმაცდა: ვინაიდან ბევრმა დიდმა ქალაქმა აღმართა იარაღი თავისი დიდებულების წი­ ნააღმდეგ, რომლებიც უწინ, იმპერატორის მფარველობის წყალო­ ბით, ჩაგრავდნენ და ავიწროებდნენ მათ, ეკლესია კი, პირიქით, ქა­ ლაქებს მფარველობდა, რათა თავისი გავლენა განემტკიცებინა საე­ რო ცხოვრებაში; ბევრ სხვა ქალაქში მათივე მოქალაქენი დასხდნენ მთავრებად, ასე რომ, მთელი იტალია პაპისა და რამდენიმე რესპუბ­ ლიკის ხელში აღმოჩნდა. მაგრამ რაკი არც პაპებს და არც მოქალა­ ქეებს სამხედრო საქმისა არა გაეგებოდათ რა, ამიტომ უცხოელე­ ბის დაქირავება დაიწყეს. ალბერიგო და კონიო17, რომანიის მკვიდრი, პირველი იყო, რომელმაც სახელი გაუთქვა ამნაირ ლაშქარს.
სხვათა შორის, მისი სკოლა გაიარეს ბრაჩომ და სფორცამ18,
რომლებიც, თავის დროზე, განაგებდნენ იტალიის ბედ­იღბალს. მათ კვალდაკვალ მოგვევლინენ სხვები, რომელთა განკარგულებაშიც იყო, თვით ჩვენს დრომდე, იტალიის მთელი შეიარაღებული ძალები, და სწორედ მათი დამსახურებაა, რომ ჩვენი ქვეყანა დარბეულ იქ­

ნა შარლის მიერ, აოხრებული – ლუის მიერ, გათელილი – ფერან­ დოს19 მიერ და მიწასთან გასწორებული – შვეიცარიელების მიერ20. მთელი მათი მცდელობის მიზანი ის გახლდათ, რომ ზიზღი აღეძრათ ქვეითი ლაშქრის მიმართ და, ამრიგად, უფრო დიდი მნიშვნელობა მიენიჭებინათ თავიანთი რაზმებისათვის.
ასე იმიტომ იქცეოდნენ, რომ, რაკი საკუთარი სამფლობელოები არ გააჩნდათ და მხოლოდ თავიანთი ხელობით ირჩენდნენ თავს, ქვე­ ითთა მცირერიცხოვან რაზმებზე დაყრდნობით არ შეეძლოთ გარ­ კვეული მდგომარეობისათვის მიეღწიათ, მრავალრიცხოვანი ლაშქ­ რის შენახვის თავი კი არ ჰქონდათ. ამიტომაც მხოლოდ მხედრებს იკრებდნენ გარს, რომელთა საკმაოდ მოზრდილი რაზმების წყალო­ ბით, არც ფული აკლდათ და არც სახელი, და ბოლოს, იქამდე მიიყ­ ვანეს საქმე, რომ ოცი ათასკაციან ლაშქარში ორი ათასი ქვეითიც კი არ ჰყავდათ. ეგეც არ იყოს, ყოველნაირად ცდილობდნენ, რომ როგორც თავიანთთვის, ისე მეომრებისთვისაც ლაშქრობის სიძნე­ ლე, დაღლილობა და საფრთხე აეცილებინათ თავიდან. ამიტომაც ბრძანებას აძლევდნენ მათ, ხელჩართულ ბრძოლაში კი არ ეჟლიტათ მტერი, არამედ ტყვედ წამოესხათ და, თანაც გამოსასყიდის გარეშე. ღამ­ღამობით არ ესროდნენ ალყაშემორტყმულთ, და სამაგიეროდ, არც ეს უკანასკნელნი აფრთხობდნენ დაბანაკებულთა მყუდროებას. თავიანთ ბანაკებს არც გალავნებს ავლებდნენ გარს და არც თხრი­ ლებს, ზამთრობით კი სულაც თავს ანებებდნენ ბრძოლას. ყოველივე ეს ნებადართული გახლდათ მათი სამხედრო ხელოვნებით, და, რო­ გორც მოგახსენეთ, მოგონილი იყო იმისთვის, რომ დაღლილობა და საფრთხე აეცილებინათ თავიდან. ასე დაამხეს მათ იტალია და და­ ღუპვის პირს მიიყვანეს იგი.


თავი XIII
მაშველი, შერეული და საკუთარი ლაშქრისათვის
უსარგებლო ლაშქრის მეორე სახეობად მაშველი ლაშქარი გვევ­ ლინება, რომელიც მაშინ გამოდის არენაზე, როცა ამა თუ იმ ძლე­ ვამოსილ სახელმწიფოს სთხოვენ შველას თუ მფარველობას, რო­ გორც ამას წინათ მოიქცა პაპი იულიუსი: ფერარაზე ლაშქრობისას თვალნათლივ რომ დარწმუნდა თავისი დაქირავებული ლაშქრის სა­ ვალალო უმწეობაში, იძულებული შეიქნა მაშველი ძალები მოეხმო, და სწორედ ამ მიზნით შეუთანხმდა ფერანდოს, ესპანეთის მეფეს, რათა იგი თავისი ხალხითა და ლაშქრით მიშველებოდა მას1. ამნაი­ რი ლაშქარი, თავისთავად, შეიძლება სასრგებლოც იყოს და ვარგი­ სიც, მაგრამ მისი მხმობელისათვის ყოველთვის სახიფათოა, ვინაი­ დან თუკი ეს უკანასკნელი დამარცხდა, მისთვის ყველა გზა მოჭრი­ ლია, ხოლო თუ გაიმარჯვა, ტყვედ უვარდება თავისსავე მაშველთ. და თუმცა ამნაირი მაგალითებით სავსეა ძველი ისტორია, მაგრამ მე არ მინდა მოვეშვა პაპ იულიუს II-ის ამ მაგალითს, რომელიც ჯერ კიდევ ცოცხლად შემოუნახავს ჩვენს მახსოვრობას. ძნელია უფრო მოუ­ ფიქრებელი ნაბიჯის გადადგმა, ვიდრე ის, რომ, ფერარის დაუფლე­ ბის მიზნით, ყველაფერი ხელში ჩაუგდო უცხოელს2. მაგრამ, მისდა საბედნიეროდ, აქ საქმეში ჩაერია მესამე ძალა, რისი წყალობითაც პაპმა აღარ იწვნია თავისი უთავო არჩევანის მთელი სიმწარე: მისმა მაშველმა ძალებმა მარცხი განიცადეს რავენასთან3, მაგრამ აღდგნენ შვეიცარიელები და დაიფრინეს გამარჯვებულნი, რაც სრულიად მო­ ულოდნელი იყო მისთვისაც და სხვებისთვისაც, და სწორედ ამიტომ აღარ ჩაუვარდა ტყვედ არც თავის მტრებს, რომლებიც უკუიქცნენ, და არც თავისსავე მაშველ ძალებს, ვინაიდან მათი კი არა, სხვების წყალობით მოიპოვა გამარჯვება.
სრულიად უიარაღო ფლორენციელებმა ათი ათასი ფრანგი და­
იქირავეს პიზის დასაპყრობად4, რის შედეგადაც უფრო შავ დღეში ჩაცვივდნენ, ვიდრე ყველაზე საშინელი განსაცდელის ჟამს. ბიზანტი­ ის იმპერატორმა, თავისი მეზობლების მოსაგერიებლად, ათი ათას თურქს უხმო მაშველად, რომლებმაც, ომის დამთავრების შემდეგ, ფეხი აღარ მოიცვალეს ბიზანტიიდან და სწორედ ეს გახდა უსჯუ­ ლოთაგან მისი დაპყრობის დასაბამი5. ამრიგად, ვისაც სურს ხელი­

დან გაუშვას გამარჯვების შესაძლებლობა, დაე, მწედ მოუხმოს მაშ­ ველ რაზმებს, რომლებიც დაქირავებულებზედაც უარესნი არიან, ვინაიდან ერთია მათი შემოსვლაც და მათი მხმობელის მზის ჩას­ ვენებაც, რაკიღა ყოველთვის ერთსულოვანნი არიან და ასევე ერ­ თსულოვნად ემორჩილებიან სხვას. როცა დაქირავებული რაზმები გამარჯვებას აღწევენ, საჭიროა განვლოს საკმაო დრომ და ხელსაყ­ რელი შემთხვევაც უნდა მიეცეთ საიმისოდ, რომ თავიანთსავე დამ­ ქირავებელს დაუპირისპირდნენ, ვინაიდან ერთსულოვანნი არ არი­ ან, რაკიღა დამქირავებელი კრებს და ჯამაგირსაც ის უხდის მათ. ამ­ ნაირ ვითარებაში, მესამე პირი, რომელსაც მთავარი მათ სარდლად ნიშნავს, ერთბაშად ვერ მოიპოვებს იმნაირ გავლენას, რომ თავისივე პატრონის ქიშპობა შეძლოს. ერთის სიტყვით, დაქირავებული რაზ­ მები თავიანთი სიზანტით და მცონარობით არიან საშიშნი, ხოლო მაშველნი – თავიანთი სიხარბით და სიმამაცით.
აი, რატომაა, რომ ბრძენი მთავრები ყოველთვის გაურბოდნენ ამნაირ ლაშქარს და მხოლოდ საკუთარს ემყარებოდნენ. ისინი ამ­ ჯობინებდნენ თავიანთი ლაშქრითურთ დამარცხებულიყვნენ, ვიდრე სხვისი ლაშქრით მოეპოვებინათ გამარჯვება, ვინაიდან ნამდვილ გა­ მარჯვებად არ თვლიდნენ გამარჯვებას, რომელსაც სხვისი წყალობით აღწევდნენ. სანიმუშოდ ყოველთვის უყოყმანოდ მოვიხმობ ჩეზარე ბორჯასა და მის მოქმედებას. დუკა პირწმინდად ფრანგი ჯარისკა­ ცებისაგან შემდგარი მაშველი ლაშქრით შეიჭრა რომანიაში, და მა­ თი შემწეობით აიღო იმოლა და ფორლი6; მაგრამ შემდეგ ეს ლაშქა­ რი არასაიმედო ეჩვენა და დაქირავებულთ მიუბრუნდა, რადგანაც თვლიდა, რომ ეს უკანასკნელნი ნაკლებ საშიშნი არიან; ამიტომაც დაიქირავა ორსინები და ვიტელები, მაგრამ რაკი გამოცდილებით დარწმუნდა, რომ ისინი მერყევნი, მუხანათნი და საშიშნი იყვნენ, მუსრი გაავლო მათ7 და საკუთარ ლაშქარს მიენდო. ჩვენ თვალნათ­ ლივ დავინახავთ ამ ლაშქართა ურთიერთგანსხვავებას, თუ დავუკ­ ვირდებით იმ გავლენათა სხვადასხვაობას, რომლებიც ჰქონდა დუ­ კას, ჯერ ერთი, მაშინ, როცა მარტოოდენ ფრანგი ჯარისკაცები ჰყავ­ და, მეორეც მაშინ, როცა ორსინებსა და ვიტელებს ეყრდნობოდა, და ბოლოს, მაშინ, როცა საკუთარი ლაშქრის ამარა დარჩა და თა­ ვისი თავის ნამდვილი ბატონ­პატრონი შეიქნა: ჩვენ დავრწმუნდე­ ბით, რომ ეს გავლენა თანდათანობით იზრდებოდა, და დუკას არა­

სოდეს ჰქონია უფრო დიდი სახელი, ვიდრე მაშინ, როცა ყველა ხე­ დავდა, რომ ის თავისი ლაშქრის ერთპიროვნული მბრძანებელი იყო. არ მინდა მოვეშვა იტალიის გუშინდელი ცხოვრებიდან აღებულ მაგალითებს, მაგრამ არც ის მინდა, რომ დუმილით ავუარო გვერ­ დი ჰიერონ სირაკუზელს8, – ერთ­ერთ მათგანს, რომელნიც ზემოთ მოვიხსენიე. სირაკუზელებმა, როგორც მოგახსენეთ, თავიანთი ლაშ­ ქრის სათავეში დააყენეს იგი. ჰიერონს დიდი დრო არ დასჭირებია იმის მისახვედრად, თუ რაოდენ უსარგებლონი არიან დაქირავე­ ბული რაზმები, რომლებიც დიდად როდი განსხვავდებოდნენ ჩვენი ბედოვლათი დაქირავებულებისაგან. მაგრამ, რაკიღა თვლიდა, რომ არც მათი შენარჩუნება შეეძლო და არც გაშვება, ამიტომ ბრძანა, ხმლებით აეკუწათ ყველანი. ამის შემდეგ, სხვისი კი არა, მხოლოდ საკუთარი ლაშქრით ომობდა. ამის დასტურად, აქვე მინდა გავიხსე­ ნო ერთი ამბავი ძველი აღთქმიდან: როცა დავითმა განაცხადა, რომ მზად იყო შერკინებოდა ფილისტიმელ გოლიათს, რომელიც ყვე­ ლას ორთაბრძოლაში იწვევდა, მაშინ საულმა, გასამხნევებლად, თა­ ვისი აბჯარი შესთავაზა მას. მაგრამ დავითმა მხოლოდ მიიზომა აბ­ ჯარი, ჩაცმაზე კი უარი თქვა, ვინაიდან, მისივე სიტყვით, თავისუფ­ ლად ვერ გრძნობდა თავს, და გადაწყვიტა ისევ თავისი შურდულით და დანით შებმოდა მტერს9. ერთის სიტყვით, სხვისი საჭურველი ან ცუდად გადგას ტანზე, ან გამძიმებს, ან კიდევ მარწუხებივით გიჭერს
და გსრესს.
შარლ VII, ლუი XI­ის მამა, რომელმაც, თავისი სვებედნიერები­ სა და სიქველის წყალობით, ინგლისელებისგან გაათავისუფლა საფ­ რანგეთი, მიხვდა, რაოდენ აუცილებელი იყო საკუთარი ლაშქარი, და თავის სამეფოში ცხენოსანსა თუ ქვეით ჯარში სავალდებულო სამსახური დააწესა. მისმა შვილმა კი დაშალა ქვეითი ლაშქარი და შვეიცარიელების დაქირავებას მიჰყო ხელი10; ეს იყო შეცდომა, რო­ მელიც არაერთი სხვა შეცდომისა და, როგორც ფაქტები მოწმობენ, სახელმწიფოსათვის ურიცხვი საფრთხის სათავედ იქცა. განსაკუთ­ რებული მნიშვნელობა რომ მიანიჭა შვეიცარიელებს, მან დააკნინა თავისი საკუთარი ლაშქარი, ხოლო ქვეითი ლაშქრის დაშლის შედე­ გად, მისი მხედრობა მთლიანად შვეიცარიელებზე აღმოჩნდა დამო­ კიდებული, ვინაიდან შვეიცარიელების მხარდამხარ ბრძოლას ნაჩ­ ვევს, მათ გარეშე საერთოდ ვეღარ წარმოედგინა გამარჯვება. აი, რა­

ტომაა, რომ ფრანგები უმწეონი არიან შვეიცარიელების წინააღმდეგ ბრძოლაში11 და უიმათოდ ვერას აკლებენ სხვებს. ამრიგად, საფრან­ გეთის ლაშქარი შერეული იყო, ნაწილობრივ დაქირავებული, ნაწი­ ლობრივ კი საკუთარი; ამნაირი ლაშქარი, თავისთავად, გაცილებით სჯობს მთლიანად დაქირავებულსა თუ მთლიანად მაშველ ლაშქარს, მაგრამ ვერ შეედრება მთლიანად საკუთარ ძალებს. მოტანილი მა­ გალითიც სავსებით საკმარისია, ვინაიდან საფრანგეთის სამეფო უძ­ ლეველი იქნებოდა, შარლის ღონისძიებანი რომ შემდგომ განევითა­ რებინათ, ან უცვლელად დაეტოვებინათ მაინც. მაგრამ ჭკუათხელი კაცი რომ საქმეს წამოიწყებს, წინასწარ ტკბება წარმატების იმედით და ამ სიტკბოებაში გარეულ შხამს კი ვერ ამჩნევს. ეს დაახლოებით იმასა ჰგავს, რაც ზემოთ ჭლექისათვის მოგახსენეთ. ამიტომ მთავარს, რომელიც მაშინღა ამჩნევს ბოროტებას, როცა მან უკვე ღრმად გა­ იდგა ფესვი, არასდიდებით არ ეთქმის ბრძენი, რაც მცირერიცხოვან რჩეულთა ხვედრია მხოლოდ. და თუ კარგად დავუკვირდებით, და­ ვინახავთ, რომ რომის იმპერიის მზე მაშინ იწყებს ჩასვენებას, რო­ ცა იწყება გოთების დაქირავება, ვინაიდან აქედან იღებს დასაბამს რომაელთა სამხედრო ძლიერების დაცემა, და მთელი მათი სიქველე თითქოს გოთებს გადაეცემა. ამრიგად, მე დავასკვენი, რომ საკუთარი ლაშქრის გარეშე ვერცერთი სამთავრო ვერ იქნება უზრუნველი, ვი­ ნაიდან მისი მომავალი მთლიანად ბედის ტრიალზეა დამოკიდებუ­ ლი, რაკიღა არ გააჩნია ძალა, – ეს ერთადერთი საყრდენი უბედობა­ ში. ბრძენკაცნი ყოველთვის შეგვაგონებდნენ, რომ „არფერია უფრო სუსტი და უმწეო, ვიდრე მოჩვენებითი ძლიერება, რომლის საფუძ­ ველიც მხოლოდ მითქმა­მოთქმაა და არა ნამდვილი ძალმოსილე­ ბა“12. ნამდვილი ძალმოსილება კი ეს გახლავთ საკუთარი ლაშქარი, რომელიც მთლიანად მოქალაქეთაგან, მთავრის ქვეშევრდომთა თუ თანამზრახველთაგან არის შემდგარი; ყველა დანარჩენი ლაშქარი ან დაქირავებულია, ანდა მაშველი. ხოლო საკუთარი ლაშქრის შექმნის გზა ადვილი მისაკვლევი იქნება, თუ თვალს გავადევნებთ ჩემს მიერ ზემოთ ჩამოთვლილ პირთა მცდელობას და, ამრიგად, ვნახავთ, რო­ გორ წყვეტდა ამ საკითხს ფილიპე, ალექსანდრე დიდის მამა, ისევე როგორც ბევრი რესპუბლიკა თუ მთავარი: მათი ღონისძიებები ჩემ­ თვის მთლიანად მისაღებია.


თავი XIV
რა უნდა ახსოვდეს მთავარს სამხედრო საქმესთან დაკავშირებით

ამრიგად მთავარს არ უნდა ჰქონდეს სხვა მიზანი, სხვა საზრუნავი და არც სხვა ხელობა, გარდა ომისა, ვინაიდან მბრძანებელს მხოლოდ სამხედრო ხელოვნება შეშვენის, რადგანაც ამ ხელოვნების ძალა ისე დიდია, რომ არა მარტო ძალაუფლებას უნარჩუნებს მას, ვინც მთავ­ რად შობილა, არამედ კერძო პირსაც აღაზევებს ხოლმე მთავრის სი­ მაღლემდე. და პირიქით, იმასაც ვხედავთ, რომ როდესაც მთავრე­ ბი განცხრომაზე უფრო მეტს ფიქრობდნენ, ვიდრე ომსა თუ ბრძო­ ლაზე, ჩვეულებრივ, კარგავდნენ თავიანთ საბრძანებელს. ამ ხელოვ­ ნების უგულებელყოფა სამთავროს დაკარგვის უპირველეს მიზეზად გვევლინება, ხოლო მისი ზედმიწევნით ფლობა – სამთავროს დაუფ­ ლების საშუალებად. ფრანჩესკო სფორცა კერძო პირი იყო, მაგრამ სამხედრო ხელოვნების წყალობით მილანის დუკა გახდა, მისი ვაჟე­ ბი კი, რომლებიც თავს არიდებდნენ ჭაპანწყვეტასა და ბრძოლების ორომტრიალს, დაემშვიდობნენ დუკობასა და კვლავ კერძო პირე­ ბად იქცნენ1. უიარაღობა და უმწეობა, გარდა იმისა, რომ ათასი სხვა უბედურების სათავეა, მთავარს ქვეყნის სასაცილოდაც აქცევს, ხო­ ლო ესაა სირცხვილი, რომელსაც მბრძანებელი, როგორც ამას ქვე­ მოთ მოგახსენებთ, ყველაზე მეტად უნდა უფრთხოდეს. არ არსე­ ბობს არვითარი მსგავსება შეიარაღებულსა და უიარაღოს შორის, და აშკარად არაბუნებრივი იქნებოდა, შეიარაღებული რომ ნება­ ყოფლობით მორჩილებდეს უიარაღოს, ხოლო უიარაღო უშიშრად გრძნობდეს თავს შეიარაღებულ მსახურთა შორის. რადგან იქ, სა­ დაც ერთი მხარე ზიზღითაა აღვსილი, ხოლო მეორე – იჭვით, შეუძ­ ლებელია ნაყოფიერი თანამშრომლობა. ამიტომ მთავარს, რომელ­ საც სამხედრო საქმის არა გაეგება რა, როგორც მოგახსენეთ, თავს ატყდება ათასგვარი უბედურება, რასაც ზედ ერთვის მისივე ჯარის­ კაცების ზიზღი, რის გამოც მთავარს აღარ შეუძლია მათზე დაყრდ­ ნობა. აი, რატომაა, რომ მთავარი არასოდეს არ უნდა ივიწყებდეს სამხედრო საქმეში თვითწვრთნას, რასაც მშვიდობიანობისას უფ­ რო მეტ დროს უნდა უთმობდეს, ვიდრე ომის ჟამს; ამის მიღწევა კი ორი გზით შეიძლება: საქმით და აზრით. რაც შეეხება საქმეს, გარ­ და იმისა, რომ გამუდმებით უნდა წვრთნიდეს და საომარი წესრიგით

აწყობდეს თავის ლაშქარს, ხშირად უნდა ნადირობდეს და ამის წყა­ ლობით იკაჟებდეს სხეულს და იმდიდრებდეს ადგილმდებარეობის ცოდნას: ახსოვდეს, სად აზიდულან მთები, სად მთავრდებიან ხეო­ ბები, სად გაშლილან ველ­მინდვრები, სად მიიკლაკნებიან მდინარე­ ები და სად გაწოლილან ჭაობები. ყოველივე ამას დიდი გულისყუ­ რით უნდა ეკიდებოდეს.
ამნაირი ცოდნა ორმხრივაა სასარგებლო. ჯერ ერთი, მთავარი უკეთ ეცნობა თავის სამფლობელოს, რაც აშკარად უადვილებს მის დაცვას, და ეგეც არ იყოს, ამა თუ იმ ადგილმდებარეობის ცოდ­ ნის წყალობით უკეთ გაერკვევა უცნობ გარემოში, რომლის შესწავ­ ლაც შეიძლება აუცილებელი აღმოჩნდეს მისთვის. ვინაიდან ბორ­ ცვები, ხეობები, დაბლობები, მდინარეები და ჭაობები, რომლებიც, ვთქვათ, ტოსკანაში მდებარეობენ, ასე თუ ისე, სხვა კუთხის ბორც­ ვებს, ხეობებს, დაბლობებს და სხვა მისთანათ ჰგვანან; ასე რომ, ერ­ თი რომელიმე კუთხის ცოდნა დანარჩენთა შესწავლასაც გაგიადვი­ ლებს. ამიტომ მთავარი, რომელსაც ამნაირი გამოცდილება არ გა­ აჩნია, მოკლებულია უპირველეს თვისებას, რაც აუცილებლად უნდა ახასიათებდეს მხედართმთავარს, და რისი წყალობითაც ის თითქოს გუმანით გრძნობს, სად მიეჭრას მტერს, სად დაბანაკდეს, საითკენ დასძრას ლაშქარი და როგორ შემოარტყას ალყა ქალაქს, ისე რომ გამარჯვების სასწორი თავისკენ გადმოხაროს.
ფილოპომენეს2, აქაველთა მთავარს, ქება­დიდებას ასხამენ მწერლები და ხაზგასმით აღნიშნავენ, რომ მშვიდობიანობის დროს ის მხოლოდ ომზე ფიქრობდა, და როცა მეგობრებთან ერთად სეირნობდა ხოლმე, დროდადრო ჩერდებოდა და ასე ესაუბრებოდა მათ: მტერი რომ იმ ბორცვზე იყოს გამაგრებული, ხოლო ჩვენ, ლაშქრითურთ, აქ ვიდგეთ, ვის მხარეს იქნებოდა უპირატესობა? როგორ უნდა შეგვეტია მათთვის ისე, რომ ჩვენი რიგები არ აგვერია? როგორ უნდა მოვქცეულიყავით, უკან დახევა რომ დაგვეპირებინა? ანდა თუ მტერი უკუიქცეოდა, როგორ უნდა დავდევნებოდით მას? და ასე სეირნობისას, განსახილველად სთავაზობდა მათ ყველაფერს, რაც შეიძლებოდა ბრძოლის ველზე შემთხვეოდა ლაშქარს, ისმენდა მათ აზრს, გამოსთქვამდა თავისას, რასაც სათანადო საბუთებით ამაგრებდა, და როცა უშუალოდ წინ უძღოდა ჯარს, ამ მუდმივი

თვითწვრთნის წყალობით, ყველაზე მძიმე მდგომარეობიდანაც კი პოულობდა გამოსავალს.
ხოლო რაც შეეხება გონებრივ წვრთნას, მთავარი ხშირად უნ­ და კითხულობდეს ისტორიას, და განსაკუთრებულ ყურადღებას უნდა აქცევდეს დიდი ადამიანების მოქმედებას, უნდა სწავლობდეს მათ საომარ ხელოვნებას და იხილავდეს მათი გამარჯვებისა თუ და­ ღუპვის მიზეზებს, რათა ბაძავდეს მათ წარმატებას და თავიდან იცი­ ლებდეს მათსავე მარცხს. უწინარეს ყოვლისა კი ისევე უნდა იქცე­ ოდეს, როგორც ძველად იქცეოდნენ სახელგანთქმული ადამიანე­ ბი, რომლებიც თითქოს ისისხლხორცებდნენ ყველაფერს, რაც მათ­ ზე უწინ ქებისა და დიდების ღირსი იყო, და ყოველთვის თვალწინ ედგათ მათი სათაყვანებელი გმირების ღვაწლი: ასე, როგორც ამბო­ ბენ, ალექსანდრე დიდი ბაძავდა აქილევსს, ცეზარი – ალექსანდრეს, სციპიონი – კიროსს3. და ყველა, ვინც წაიკითხავს კიროსის ცხოვ­ რებას, დაწერილს ქსენოფონტეს მიერ, ხოლო შემდეგ თვალს გაა­ დევნებს სციპიონის ცხოვრებას, ხელად შენიშნავს, რაოდენ შეუწყო ხელი ამ მიბაძვამ მის განდიდებას, ხოლო რაც შეეხება უბიწოებას, კეთილმოსურნეობას, ადამიანურობასა და გულუხვობას, – რარიგ ესადაგებოდა სციპიონი ყოველივე იმას, რაც კიროსისათვის დაუ­ წერია ქსენოფონტეს4.
აი, როგორ უნდა იქცეოდეს ბრძენი მთავარი, რომელსაც თვით
მშვიდობიანობის დროსაც არ უნდა ჰქონდეს მოსვენება, არამედ რუდუნებით უნდა აგროვებდეს საუნჯეს, რათა მისი წყალობით, ქე­ დი არ მოიხაროს უბედობაში, და თუ ბედი უმუხთლებს, მზად იყოს, რათა წარბშეუხრელად შეეგებოს მის სისასტიკეს.

თავი XV
იმ თვისებებისათვის, რომელთა გამოც ადიდებენ ან გმობენ ადამიანებს და, განსაკუთრებით, მთავრებს
ახლა კი ისღა დაგვრჩენია, განვიხილოთ, თუ როგორ უნდა იქ­ ცეოდეს მთავარი თავისი ქვეშევრდომებისა და მეგობრების მიმართ. და რაკი ვიცი, რომ ჩემამდეც ბევრს უწერია ამ საკითხზე, ვშიშობ, თავხედობაში არ ჩამომართვან, თუკი თვითონაც დავაპირებ დავ­ წერო რამე, მით უმეტეს, რომ ყველაზე მკვეთრად სწორედ ამ სა­

კითხის განხილვისას ვემიჯნები სხვების თვალსაზრისს. მაგრამ რაკი ჩემი განზრახვა გახლდათ, რაღაც სასარგებლო მიმეცა მისთვის, ვინც ისურვებდა ჩასწვდომოდა ზემოაღნიშნული საკითხის არსს, ამიტომ უფრო მართებულად მივიჩნიე წარმომეჩინა საგნის ნამდვილი ბუ­ ნება და არა ის მოჩვენებითი გარსი, რომლითაც მას მოსავენ სხვები. ბევრს შეუქმნია, თავისი წარმოსახვით, რესპუბლიკები თუ სამთავ­ როები, რომლებიც არავის უხილავს და არც ის სმენია, რომ ისინი მართლაც არსებობენ სინამდვილეში. მაგრამ ერთია, როგორ ცხოვ­ რობენ და მეორე ის, თუ როგორ უნდა ცხოვრობდნენ კაცნი, და მათ შორის იმხელა სხვაობაა, რომ ვინც იმის გულისათვის, რაც უნდა მომხდარიყო, ივიწყებს იმას, რაც ახლა ხდება, – უმალ თავის დამხო­ ბას უწყობს ხელს, ვიდრე თავისსავე დღეგრძელობას. ამიტომ მთა­ ვარს, რომელსაც ძალაუფლების შენარჩუნება სურს, უთუოდ უნდა ჰქონდეს იმისი უნარი, რომ დროდადრო ივიწყებდეს სიკეთეს და, გა­ რემოებებისდა მიხედვით, იყენებდეს ან არ იყენებდეს ამ უნარს.
ამრიგად, თუ დუმილით ავუვლი გვერდს არარსებულ მთავართა საკითხს და განვიხილავ მხოლოდ იმას, რაც შეეხება ნამდვილად არ­ სებულთ, ვიტყვი, რომ ყველა ადამიანს, როცა მათზე ლაპარაკობენ, და, მით უმეტეს მთავრებს, რაკიღა ისინი ყველაზე მაღლა დგანან, ჩვეულებისამებრ, მიაწერენ ერთ იმ თვისებათაგანს, რომელთა გა­ მოც მათ ადიდებენ ან გმობენ: სახელდობრ, ერთს გულუხვად თვლი­ ან, მეორეს ძუნწად (misero) (მე ვსარგებლობ ამ ტოსკანური სიტყვით, ვინაიდან იტალიურ ენაში სიტყვა avaro – წუწკი – იმასაც ნიშნავს, ვინც ძარცვა­გლეჯაზედაც არ იტყვის უარს, მაშინ როდესაც misero­ს ჩვენ ვუწოდებთ ქვაწვიასა და კრიჟანგს), ერთს მფლანგველად მი­ იჩნევენ, მეორეს მტაცებლად, ერთს გულქვად, მეორეს გულმოწყა­ ლედ; ერთს ორგულად, მეორეს ერთგულად; ერთს ქალაჩუნად და სულმოკლედ, მეორეს მამაცად და დიდსულოვნად; ერთს კაცთმოყ­ ვარედ, მეორეს კაცთმოძულედ; ერთს ბიწიერად, მეორეს უბიწოდ; ერთს გულმართლად, მეორეს მზაკვრად; ერთს კერპად, მეორეს თვი­ ნიერად, ერთს დარბაისლად, მეორეს თავქარიანად; ერთს მორწმუ­ ნედ, მეორეს ურწმუნოდ, და ასე შემდეგ. ვიცი ყველა დამეთანხმე­ ბა, რა დიდებული იქნებოდა, მართლაც რომ მოიძებნებოდეს ყველა იმ თვისებით შემკული მთავარი, რომელსაც ქების ღირსად თვლიან, მაგრამ რაკი თვით ჩვენი არსებობის წესი შეუძლებელს ხდის იმას,

რომ კაცი უკლებლივ ფლობდეს ყველა იმ ღირსებას და არასდროს არ ბღალავდეს მათ, ამიტომ მთავარი იმდენად კეთილგონიერი კი უნდა იყოს, რომ თავიდან იცილებდეს მთელს იმ ბიწიერებას, რა­ საც შეუძლია ძალაუფლება დააკარგვინოს, და, შეძლებისდაგვარად, ირიდებდეს ყველა იმ ბიწსაც, რომლებიც ნაკლებ საშიშნი არიან ამ თვალსაზრისით. მაგრამ თუ ეს შეუძლებელია, მთავარს დიახაც აქვს იმის უფლება, რომ დიდად არ შეიწუხოს თავი, მას ისიც შეუძლია, არაფრად თვლიდეს გმობას ყველა იმ ბიწის გამო, რომელთა გარე­ შეც ძალზე გაუჭირდებოდა სამთავროს შენარჩუნება. რადგან, თუ კარგად ავწონ­დავწონით ყველაფერს, დავრწმუნდებით, რომ არის ზოგი რამ, რაც ერთის შეხედვით შეიძლება სიქველედ მოგვეჩვენოს, მაგრამ გარდუვალ დაღუპვას უქადის მთავარს, რომელიც მიზნად დაისახავს ბოლომდე უერთგულოს მას, და ზოგიც ისეთი რამ, რაც შეიძლება ბიწი გვეგონოს, მაგრამ სიმშვიდეს და კეთილდღეობას კი სთავაზობს მთავარს, რომელიც არ უფრთხის მას.


თავი XVI
სიუხვისა და სიძუნწისათვის

ამრიგად, თუ ზემოჩამოთვლილი თვისებების პირველი წყვილით დავიწყებთ, მე ვიტყვი, რომ დიდი საქმეა გულუხვის სახელი გქონ­ დეს მოხვეჭილი, მაგრამ თუ მთავარი იმიტომ იჩენს სიუხვეს, რომ გულუხვის სახელი ერქვას, ეს მხოლოდ საზიანოა მისთვის. რადგან თუ გონივრულად და ზომიერად გამოიჩენ სიუხვეს, ის შეუმჩნეველი დარჩება და თავიდან ვერ აიცილებ ძუნწის სახელისგან განუყრელ სირცხვილს. ამიტომ, თუ გსურს ხალხის თვალში გულუხვი კაცის სა­ ხელი გერქვას, ვერავითარ ფუფუნებასა და ხელგაშლილობაზე ვერ იტყვი უარს. ესოდენ ფუჭი ზრახვით შეპყრობილი მთავარი ამ საქ­ მეს გადააგებს მთელ თავის ავლა­დიდებას, და თუ უკვე მოხვეჭილი სახელის შენარჩუნებას დაისახავს მიზნად, ბოლოს და ბოლოს, იძუ­ ლებული იქნება გადასახადებით ამოხადოს სული ხალხს, მებაჟედ იქცეს და სახსრების მოსაპოვებლად არაფრის წინაშე არ დაიხიოს უკან. ასე თანდათანობით შეაძულებს თავს ქვეშევრდომებს და, გა­ ღატაკებული, საბოლოოდ დაკარგავს მათ პატივისცემას. ბევრს რომ

მოიმდურებს ამ თავისი სიუხვით და ცოტას მოიმადლიერებს, თავს ვეღარ გაართმევს ვერავითარ სიძნელეს და პირველივე განსაცდე­ ლის წინაშე სულით დაეცემა. ხოლო თუ მიხვდება ყოველივე ამას და უკან დახევას დააპირებს, მაშინვე სიძუნწეში დასდებენ ბრალს. ამრიგად, მთავარი, რომელსაც არ შეუძლია გულუხვობა გამოიჩინოს ისე, რომ ეს ამბავი მთელ ქვეყანას მოედოს და თვითონ მას კი არა ევნოს რა, იმდენად კეთილგონიერი მაინც უნდა იყოს, რომ არ უფ­ რთხოდეს ძუნწის სახელს, რადგანაც დროთა განმავლობაში ის სულ უფრო და უფრო მეტად გაითქვამს სახელს თავისი სიუხვით, როცა დაინახავენ, რომ ხელმომჭირნეობის წყალობით, საკუთარი შემოსა­ ვალი სავსებით საკმარისია მისთვის; რომ შეუძლია საკადრისი პა­ სუხი გასცეს მტერს და, ხალხის დაუბეგრავად, ხორცი შეასხას ბევრ სასიკეთო საქმეს. ასე რომ, ის გულუხვი იქნება ყველას მიმართ, ვი­ საც არაფერს ართმევს, ისინი კი ურიცხვნი არიან, და ძუნწი იმათ მი­ მართ, ვისაც არაფერს აძლევს, ხოლო ისინი ცოტანი არიან.
ჩვენს დროში და ჩვენს თვალწინ დიდ საქმეებს ხორცს ასხამ­ დნენ მხოლოდ ისინი, ვისაც ძუნწის სახელით იცნობდა ხალხი, და­ ნარჩენნი კი უსახელოდ იღუპებოდნენ. იულიუს II მხოლოდ პაპობის ხელში ჩასაგდებად ისარგებლა იმით, რომ გულუხვი კაცის სახელი ჰქონდა მოხვეჭილი, შემდეგ კი აზრადაც არ მოსვლია ამ სახელის შე­ ნარჩუნება, ვინაიდან საფრანგეთის მეფესთან აპირებდა ომს. და მან ისე გადაიხადა მრავალი ომი, რომ საგანგებო გადასახადით ერთხე­ ლაც არ დაუბეგრავს ხალხი, ვინაიდან ყველა ზედმეტ ხარჯს, ხანგრ­ ძლივი ხელმომჭირნეობის წყალობით, თვითონვე ფარავდა. ესპანე­ თის ახლანდელი მეფე1 რომ გულუხვი კაცის სახელით ყოფილიყო ცნობილი, ვერც ამდენ საქმეს წამოიწყებდა და, მით უმეტეს, ვერც წარმატებით დააგვირგვინევდა მათ. ამიტომ მთავარს ნაკლებად უნ­ და აწუხებდეს ის გარემოება, რომ შეიძლება ძუნწის სახელი გაუ­ ვარდეს ხალხში; სამაგიეროდ იძულებული აღარ იქნება ყვლეფდეს და ტყავს აძრობდეს თავის ქვეშევრდომთ, ყოველთვის შესძლებს თავდაცვას, აღარ ექნება იმისი შიში, ვაითუ გავღატაკდე და ქვეყ­ ნის ყბადასაღები გავხდეო, და აღარც იმისა, რომ შეიძლება მტაცებ­ ლად იქცეს. ვინაიდან სიძუნწე ერთი იმ ბიწთაგანია, რომლებიც გა­ ნამტკიცებენ მის ტახტს. და თუ ვინმე შემესიტყვება: ცეზარმა სწო­ რედ თავისი გულუხვობით ჩაიგდო ხელში ძალაუფლება და ბევრი

სხვაც იმის წყალობით აღზევდა, რომ გულუხვი იყო და გულუხვის სახელიც ჰქონდაო2, პასუხად მივუგებ, რომ ერთმანეთისაგან უნდა განვასხვავოთ ის, ვინც უკვე მთავარია, და ის, ვინც ახლა აპირებს მთავრის ძალაუფლების ხელში ჩაგდებას. პირველ შემთხვევაში, ეს გულუხვობა საზიანოა, მეორეში კი ყოვლად აუცილებელია, რომ გულუხვ კაცად გიცნობდეს ხალხი. ცეზარი ერთი იმათთაგანი გახ­ ლდათ, რომელნიც რომზე მბრაძნებლობას მიელტვოდნენ. მაგრამ ამ მიზნის მიღწევის შემდეგ რომ დიდხანს ეცოცხლა და ცოტა მეტი ხელმომჭირნეობა არ გამოეჩინა, უთუოდ ძირს გამოუთხრიდა თავის ძლიერებას. და თუ კვლავ შემესიტყვება ვინმე: ბევრ მთავარს, რომ­ ლებსაც თავიანთი ლაშქრობით განუცვიფრებიათ მთელი ქვეყანა, ყველაზე გულუხვ ხალხად იცნობდნენ მათი ქვეშევრდომნიო, პასუ­ ხად ვიტყვი: მთავარი ან საკუთარსა თუ თავის ქვეშევრდომთა სიმ­ დიდრეს ფლანგავს, ანდა სხვებისას. პირველ შემთხვევაში მას მომ­ ჭირნეობა მართებს, მეორეში კი მის გულუხვობას არ უნდა ჰქონდეს ზღვარი. ამიტომ, როცა მთავარი საომრადაა თავისი ლაშქრითურთ, რომელიც თავს ირჩენს ნადავლით, ძალადობით და ძარცვით, მის­ თვის აუცილებელია ხელგაშლილობა, არადა, ჯარისკაცებს ვერ გა­ იყოლიებს. ხოლო რაც არ ეკუთვნის არც მასა და არც მის ქვეშევ­ რდომთ, მთავარს შეუძლია კიროსის, ცეზარისა და ალექსანდრესა­ ვით უშურველად გასცეს, ვინაიდან სხვისი სიმდიდრის ფლანგვა კი არ ამცირებს, პირიქით, ზრდის მის სახელსა და დიდებას (მხოლოდ საკუთარი სიმდიდრის ფლანგვაა საზიანო). არაფერს არ შეუძლია თავისი თავი გალიოს ისე, როგორც სიუხვეს, რაც უფრო გულუხვი ხარ, მით უფრო ნაკლები შესაძლებლობა გრჩება მომავალშიც გუ­ ლუხვობის გამოჩენისა: გაღატაკდები და ზიზღის ღირსი გახდები, ამ სირცხვილის თავიდან ასაცილებლად კი მტაცებლობას უნდა მიჰყო ხელი და ყველასათვის საძულველი შეიქნე. ხოლო მთავარი იშვია­ თად უნდა უფრთხოდეს რაიმეს უფრო მეტად, ვიდრე სიძულვილ­ სა და ზიზღს, გულუხვობა კი ერთსაც დაგატეხს თავზე და მეორე­ საც. ამიტომ უფრო გონივრულია, შეურიგდე ძუნწის სახელს, რო­ მელიც იწვევს სირცხვილს სიძულვილის გარეშე, ვიდრე მიელტვო­ დე გულუხვის სახელს და, ძალაუნებურად, მტაცებლად იქცე, რაც თავს დაგატეხს სირცხვილსაც და სიძულვილსაც.

თავი XVII
სისასტიკის, გულმოწყალებისა და კიდევ იმისათვის, თუ რა სჯობია ­ უყვარდეთ თუ ეშინოდეთ შენი?

ახლა, თუ სხვა ზემოჩამოთვლილ თვისებებზე გადავალთ, მე ვიტყვი, რომ ყოველი მთავარი უნდა ცდილობდეს გულმოწყალე კა­ ცის სახელი მოიხვეჭოს და არა სასტიკის. მაგრამ უთავოდ არ უნდა იყენებდეს გულმოწყალებას. ჩეზარე ბორჯას სასტიკ კაცად თვლიდ­ ნენ, მაგრამ სწორედ ამ თავისი სისასტიკის წყალობით დაამყარა წეს­ რიგი რომანიაში, გააერთიანა, დააშოშმინა და შემოირიგა იგი. თუ კარგად ავწონ­დავწონით ყოველივე ამას, იმ დასკვნამდე მივალთ, რომ ის უფრო გულმოწყალე იყო, ვიდრე ფლორენციელი ხალხი, რომელსაც სურდა სასტიკის სახელი აეცილებინა თავიდან და პის­ ტოიის დაქცევას კი შეუწყო ხელი1. ამიტომ მთავარი არაფრად უნ­ და აგდებდეს გმობას სისასტიკის გამო, თუკი ამის წყალობით ახერ­ ხებს იმას, რომ განხეთქილებისა და განდგომის საშუალება მოუს­ პოს თავის ქვეშევრდომთ. რადგანაც ის, ვისთვისაც ურჩთა დასჯის რამდენიმე მაგალითიც საკმარისია, გაცილებით უფრო გულმოწყა­ ლე იქნება იმაზე, ვინც თავისი მეტისმეტი გულმოწყალების შედეგად ხელს უწყობს ქვეყნის არევ­დარევას, რაც დასაბამს აძლევს ხოცვა­ ჟლეტას და ძარცვა­გლეჯას, ეს კი მთელი მოსახლეობის ნამდვილი უბედურება გახლავთ, მაშინ როდესაც მთავრის მსჯავრი მხოლოდ ზოგიერთ კერძო პირს თუ იწირავს მსხვერპლად. მთავართა შორის ყველაზე ძნელად მხოლოდ ახალი მთავარი თუ დააღწევს თავს სას­ ტიკი კაცის სახელს, ვინაიდან ყოველი ახალი სახელმწიფო ათასნა­ ირი ხიფათითაა სავსე. ამიტომაც ვერგილიუსის დიდონა მხოლოდ იმით ამართლებს თავისი ძალაუფლების სისასტიკეს, რომ მისი სა­ მეფო ახალია:
Res dura, et regni novitas me talia cogunt Moliri, et late fines custode tueri2.
მაგრამ მთავარი მალემრწმენი არ უნდა იყოს, დინჯად უნდა არ­ ჩევდეს საქმეს და არ უნდა ესწრაფვოდეს იმას, რომ ქვეშევრდომთა საფრთხობელად იქცეს; კეთილგონიერებითა და ადამიანურობით უნდა ზომავდეს თვითეულ ნაბიჯს, რათა ქვეშევრდომთადმი ზედ­

მეტმა ნდობამ სიფრთხილე არ დაავიწყოს, ხოლო მეტისმეტი უნ­ დობლობის შედეგად აუტანელი არ შეიქნეს მათთვის. აქ იბადება სადავო კითხვა: რა სჯობს, უყვარდეთ თუ ეშინოდეთ შენი? რაზე­ დაც პასუხობენ, რომ სასურველია ერთიცა და მეორეც. მაგრამ რაკი ორივეს შეთავსება ძნელია, ამიტომ, თუკი იძულებული იქნები ერთ
­ერთზე უარი თქვა, გაცილებით გიჯობს, შიშს უნერგავდე ხალხს და არა სიყვარულს. რადგანაც ადამიანებზე შეიძლება ზოგადად ითქვას, რომ ისინი უმადურნი არიან, მერყევნი, ორგულნი, ჯაბანნი, ხარბნი; ვიდრე მათი კეთილისმყოფელი ხარ, ისინიც შენნი არიან; აღგითქ­ ვამენ, რომ არაფერს დაიშურებენ შენთვის: არც სისხლს, არც ავ­ ლა­დიდებას, არც სიცოცხლეს, არც შვილებს, სანამდის, როგორც ზევით ითქვა, საფრთხე ჯერ კიდევ შორსაა, მაგრამ ხიფათის მოახ­ ლოებისთანავე ზურგს შეგაქცევენ. და ის მთავარი, ვინც მთლიანად მიენდობა მათ სიტყვას და ამიტომ სხვას არას იღონებს, განწი­ რულია, ვინაიდან მეგობრობა, რომელსაც წყალობის ფასად იხვეჭ და არა სულიერი სიდიდისა და კეთილშობილების შედეგად, მარ­ თალია, დანახარჯს კი გინაზღაურებს, მაგრამ გასაჭირში იარაღად არ გამოგადგება. და ადამიანებიც უფრო თავხედურად იქცევიან მის მიმართ, ვინც სიყვარულს უნერგავს მათ, ვიდრე მის მიმართ, ვისაც უფრთხიან, ვინაიდან სიყვარული მხოლოდ მოვალეობის გრძნობა­ ზეა დაფუძნებული, რომელიც, კაცთა სულმოკლეობის გამო, დაუ­ ყოვნებლივ ქარწყლდება, როგორც კი მას ანგარება დაუპირისპირ­ დება, მაშინ როდესაც შიშს განაპირობებს ისევ შიში, სასჯელის ში­ ში, რომელიც გამუდმებით ემუქრება ხალხს. და მაინც, მთავარი ისე უნდა ნერგავდეს შიშს, რომ, თუკი სიყვარულს ვერ მოიხვეჭს, სი­ ძულვილი მაინც აიცილოს თავიდან, ვინაიდან ისიც დიდი საქმეა, რომ ხალხს ეშინოდეს შენი, მაგრამ არ სძულდე, რადგანაც ამ ორი გრძნობის შეთავსება დიახაც შესაძლოა; და მთავარიც ყოველთვის შესძლებს ამას, თუკი არ ხელყოფს ქვეშევრდომთა სიცოცხლეს და საკუთრებას. მაშინაც კი, როცა მთავარი ვინმეს სიკვდილით დასჯას აპირებს, მას შეუძლია სისრულეში მოიყვანოს თავისი განაჩენი, თუ­ კი საამისოდ საკმარისი სამხილი მოეპოვება, მაგრამ თავი უნდა შე­ იკავოს სხვისი ქონების ხელყოფისაგან, ვინაიდან ადამიანები უფრო ადვილად ურიგდებიან მამის სიკვდილს, ვიდრე სამკვიდროს მოშლას, და მერე, ძარცვა­გლეჯის მიზეზი არ დაილევა, და ის, ვინც მტაცებ­

ლობით აპირებს ცხოვრებას, ყოველთვის გამოჩხრეკს სხვისი ქონე­ ბის მიტაცების საბაბს, მაშინ როდესაც სიკვდილით დასჯის საბაბი გაცილებით ძვირი და იშვიათი გახლავთ.
მაგრამ როდესაც მთავარი წინ მიუძღვის მრავალრიცხოვან ლაშქარს, მაშინ მისთვის მართლაც აუცილებელია, რომ არად აგ­ დებდეს სასტიკი კაცის სახელს, ვინაიდან ამ სახელის გარეშე ვერც თავისი ლაშქრის ერთსულოვნებას შეინარჩუნებს და ვერც ბრძო­ ლისუნარიანობას. ჰანიბალის3 განსაცვიფრებელ ქმედებათა შორის იმასაც აღნიშნავენ, რომ მის ველურ ლაშქარში, რომელიც ურიცხვ ტომთა ურდოებისაგან შედგებოდა და შორეულ ქვეყნებში ომობ­ და, ერთხელაც არ ჩამოვარდნილა განხეთქილება სხვადასხვა ტომთა შორის, ერთხელაც არ მოუწყვიათ შეთქმულება მთავრის წინააღმ­ დეგ, არც მაშინ, როცა ბედი უღიმოდა, და არც მაშინ როცა უკუღმა მისდიოდა საქმე. ეს შეიძლება ახსნილი იქნეს მხოლოდ მისი არაა­ დამიანური სისასტიკით, რომელიც, მის ურიცხვ სიქველესთან ერ­ თად, სათაყვანებელ და საზარელ კერპად აქცევდა მას თავისი ჯა­ რისკაცების თვალში4. ამ სისასტიკის გარეშე მთელი მისი ურიცხვი სიქველე, თავისთავად, ვერ გამოიღებდა ამნაირ ნაყოფს. მაგრამ ნაკ­ ლებად გულისხმიერი მწერლები, ერთის მხრივ, განცვიფრებით მოგ­ ვითხრობენ მის საქმეებს, მეორეს მხრივ კი გმობენ მათ მთავარ მი­ ზეზს. ხოლო მთელი მისი სიქველე რომ მართლაც არ იქნებოდა საკ­ მარისი, ამას სციპიონის5 მაგალითიც მოწმობს (ეს იყო არა მარტო თავისი, არამედ ყველა დროის უწარჩინებულესი კაცი), ვისი ლაშქა­ რიც აჯანყდა ესპანეთში6, რაც გამოწვეული გახლდათ მისი მეტისმე­ ტი ლმობიერებით, უფრო მეტ თავისუფლებას რომ ანიჭებდა თავის ჯარისკაცებს, ვიდრე დასაშვები იყო სამხედრო დისციპლინით. სწო­ რედ ეს წამოაყვედრა სენატში ფაბიუს მაქსიმუსმა7, რომელმაც რო­ მაელთა ლაშქრის გამრყვნელი უწოდა მას. სციპიონის ლეგატის მიერ დარბეული ლოკრები სამართალს ვერ ეღირსნენ მისგან, და ლეგა­ ტის თავგასულობაც დაუსჯელი დარჩა, ხოლო ყოველივე ამის მიზე­ ზი მისი თვინიერი ხასიათი გახლდათ8. და როცა ერთ­ერთმა სენა­ ტორმა მისი გამართლება დააპირა, თავის სიტყვაში თქვა: ბევრი კა­ ცისათვის უფრო ადვილია არ შესცოდოს თავად, ვიდრე გამოასწო­ როს სხვისი შეცოდებანიო. ამნაირი ხასიათი, დროთა განმავლობაში, უთუოდ ბევრ რასმე დააკლებდა სციპიონის სახელსა და დიდებას,

ზნის შეუცვლელად რომ დიდხანს მდგარიყო ხელისუფლების სა­ თავეში; მაგრამ რაკი სენატს ემორჩილებოდა, მისმა ნაკლმა არამც თუ არ იჩინა თავი, არამედ ხელიც შეუწყო მის განდიდებას. ამრი­ გად, კვლავ მივუბრუნდები სიყვარულსა და შიშს, და დასკვნის სა­ ხით ვიტყვი, რომ კაცთა სიყვარულს მათი ნება­სურვილი განაპი­ რობებს, შიშს კი – მთავრისა; ამიტომ ბრძენი მთავარი უნდა ეყრდ­ ნობოდეს იმას, რაც მასზეა დამოკიდებული, და არა იმას, რაც სხვის ნებაზე ჰკიდია; მხოლოდ ეგაა, როგორც მოგახსენეთ, იმდენი კი უნ­ და შეიძლოს, რომ თავიდან აიცილოს სიძულვილი.

თავი XVIII
როგორ უნდა ესწრაფვოდნენ მთავრები იმას, რომ სანდონი იყვნენ
ყველასათვის აშკარაა, რაოდენი ქების ღირსი იქნებოდა მთა­ ვარი, რომელიც შესძლებდა შეენარჩუნებინა თავის ქვეშევრდომთა ნდობა და პატიოსნად, ყოველგვარი ზაკვის გარეშე ეცხოვრა. მაგ­ რამ, როგორც ჩვენი დროის გამოცდილება გვიჩვენებს, დიდი საქ­ მეების აღმსრულებლად ყოველთვის გვევლინებოდნენ ის მთავრე­ ბი, რომლებიც ნაკლებ ანგარიშს უწევდნენ ქვეშევრდომთა ნდობას და თავიანთი ცბიერებით ახერხებდნენ საბოლოოდ აერიათ მათთ­ ვის გზა­კვალი; ასე რომ, ბოლოს და ბოლოს, ყოველთვის სჯაბნიდ­ ნენ იმ მთავრებს, რომლებიც მხოლოდ წესიერებას ემყარებოდნენ.
ამრიგად, უნდა გვახსოვდეს, რომ არსებობს ბრძოლის ორი სა­ ხე: ერთია ბრძოლა კანონების, ხოლო მეორე – ძალის მეშვეობით. პირველი ნიშნეულია ადამიანებისათვის, მეორე კი – მხეცებისათ­ ვის. მაგრამ რაკი პირველი ხშირად არასაკმარისია, ძალაუნებურად უნდა მივმართოთ ხოლმე მეორეს. ამიტომ მთავრისათვის აუცილე­ ბელია, რომ თანაბარი წარმატებით იბრძოდეს როგორც მხეცი და როგორც კაცი. სწორედ ამნაირი, თუმცაღა შეფარვით გამოთქმუ­ ლი შეგონებით მიმართავდნენ მთავრებს ძველი მწერლები, რომლე­ ბიც აღნიშნავდნენ, რომ აქილევსს და ძველი დროის ბევრ სხვა მთა­ ვარსაც აღსაზრდელად აბარებდნენ კენტავრ ქირონს1, რათა მისი მეთვალყურეობით დავაჟკაცებულიყვნენ. ნახევრად მხეცისა და ნახევრად კაცის ზედამხედველობას აქ მხოლოდ ის აზრი აქვს, რომ

მთავარი უნდა ითავსებდეს და ისისლხორცებდეს ორივე ბუნებას, და რომ ერთი მეორის გარეშე უდღეურია. ამრიგად, თუ მთავარი იძულებული იქნება იბრძოდეს როგორც მხეცი, ცხოველთა მთელი სიმრავლიდან ლომსა და მელას უნდა ირჩევდეს, ვინაიდან ლომს არ შეუძლია თავი დაიცვას გველისაგან, მელას – მგლებისაგან. მაშასადამე, მელა უნდა იყო, რომ შენიშნო გველი, და ლომი, რომ დაიფრინო მგლები. იმას, ვინც მხოლოდ ლომობას იჩემებს, ბევრი რამ არ ესმის.
ამიტომ კეთილგონიერი მთავარი შეუძლებელია თავისი აღთქ­ მის ერთგული იყოს, თუკი ეს ერთგულება შეიძლება საზიანო აღ­ მოჩნდეს მისთვის, და თუ აღარ არსებობენ მიზეზები, რომლებმაც ეს აღთქმა დაადებინეს. ყველა კაცი რომ კარგი და კეთილი იყოს, ამნაირი ქცევა უკეთური იქნებოდა, მაგრამ რაკი ისინი ბოროტნი არიან და გამუდმებით არღვევენ იმას, რაც აღგითქვეს, შენ რატომ­ ღა უნდა უერთგულო შენს აღთქმას მათ მიმართ? მთავარს არასო­ დეს გამოელევა იმისი კანონიერი მიზეზი, რომ გაამართლოს თავი­ სი ორპირობა. შეიძლებოდა მოგვეტანა ურიცხვი ახალი მაგალითი და გვეჩვენებინა, რამდენი შეთანხმება, რამდენი საზავო ხელშეკრუ­ ლება დარჩენილა ფუჭ ოქმად მთავართა სიმუხთლის შედეგად, და ის, ვინც ახერხებდა უფრო უკეთ გაეთამაშებინა მელას როლი, უფ­ რო ადვილად აღწევდა მიზანს. მაგრამ აუცილებელია საგულდაგუ­ ლოდ შენიღბო ეს ბუნება, რისთვისაც დიდი თვალთმაქცობა და გაქ­ ნილობა გმართებს. ადამიანები კი ისე მიამიტნი არიან და ყოველწა­ მიერ აუცილებლობას ისერიგად დამონებულნი, რომ ცრუს არასო­ დეს შემოაკლდება ხალხი, რომელიც ადვილად გააცურებინებს თავს. ამასწინანდელი მაგალითებიდან მე მინდა მოვიხსენიო მხოლოდ ერ­ თი: ალექსანდრე VI თავისი დღე და მოსწრება ხალხის მოტყუების მეტი არა უკეთებია რა, არც სხვა საფიქრალი ჰქონია და არც არას­ დროს შემოლევია ხალხი, რომელიც შეეძლო მოეტყუებინა. და არ არსებულა კაცი, უფრო მარჯვედ რომ შესძლებოდეს სხვების დარ­ წმუნება, უფრო გულმხურვალე ფიცით რომ აღეთქვა მათთვის რა­ იმე და უფრო ადვილად გაეტეხა თავისი ფიცი. მაგრამ ყოველთვის ახერხებდა იმას, რომ სიმართლედ გაესაღებინა ტყუილი, ვინაიდან კარგად იცნობდა კაცთა ბუნებას.
ამრიგად, მთავრისათვის სულაც არ არის აუცილებელი, რომ

ყველა ზემოჩამოთვლილ თვისებას ფლობდეს, მაგრამ დიახაც აუცი­ ლებელია ისე გვიჩვენებდეს თავს, თითქოს მართლაც მათი მფლო­ ბელი იყოს. მეტიც, იმის თქმასაც კი ვბედავ, რომ თუ ფლობ და ყო­ ველი ფეხის ნაბიჯზე ავლენ მათ, ისინი სახიფათონი არიან, ხოლო თუ თავის მოსაჩვენებლად იყენებ მათ, სასარგებლონი არიან შენთ­ ვის. ასე მაგალითად, სასარგებლოა ხალხს ისე აჩვენებდე თავს, თით­ ქოს გულმოწყალე, სარწმუნო, კაცთმოყვარე, მორწმუნე და პატიო­ სანი კაცი ხარ, და არა მარტო აჩვენებდე, იყო კიდეც სინამდვილე­ ში. მაგრამ ისე კი უნდა ფლობდე საკუთარ თავს, რომ, საჭიროების შემთხვევაში, შეგეძლოს საპირისპირო თვისებებად გარდაქმნა ისი­ ნი. უნდა ვიცოდეთ, რომ მთავარი, და მით უმეტეს, ახალი მთავა­ რი, ვერ უერთგულებს იმას, რის გამოც ადამიანს კაი კაცად თვლი­ ან, ვინაიდან, სახელმწიფოს შესანარჩუნებლად, ხშირად იძულებუ­ ლია იმოქმედოს ერთგულების, მოყვასისადმი სიყვარულის, ადამი­ ანობის, სარწმუნოების საპირისპიროდ. ამიტომაც აუცილებელად ისე მოქნილი უნდა იყოს, რომ მოხერხებულად ესადაგებოდეს ქა­ რის ქროლვითა თუ ბედის ტრიალით ნაკარნახევ მიმართულებას, და, როგორც ზემოთ მოგახსენეთ, არ გადაუხვიოს სიკეთის გზას, თუ ეს შესაძლოა, მაგრამ, იმავდროულად, შეეძლოს ბოროტების გზაზე დადგომაც, თუკი ეს აუცილებელია. მაშასადამე, მთავარი ყოველთ­ ვის უნდა ფრთხილობდეს, რათა მის ბაგეს არ დასცდეს სიტყვა, ზე­ მოაღნიშნული ხუთი თვისებით რომ არ იყოს აღბეჭდილი, და რა­ თა, ვუსმენთ თუ ვუყურებთ მას, სიყვარულის, პატიოსნების, ადა­ მიანობის, მორწმუნეობის ხორცშესხმულ ხატებად ჩანდეს. ყველა­ ზე მეტად აუცილებელი კი ისაა, რომ ამ უკანასკნელი თვისებების ნამდვილ განსახიერებად გვაჩვენებდეს თავს, ვინაიდან ადამიანები, საერთოდ, ხედვას უფრო მეტ ანგარიშს უწევენ მსჯელობისას, ვიდ­ რე შეხების გრძნობას, რაკიღა ხედვით, ყველა ხედავს, მაშინ როდე­ საც უშუალოდ მხოლოდ ცოტანი თუ ეხებიან მთავარს. ყველა ხე­ დავს იმას, რადაც გვაჩვენებ თავს, ცოტა თუ გრძნობს იმას, რაც ხარ სინამდვილეში, და ეს უკანასკნელნი ვერ გაბედავენ წინ აღუდგნენ ბრბოს აზრს, რომელსაც ზურგს უმაგრებს სახელმწოფოს მთელი ძლიერება. ეგეც არ იყოს, ყველა კაცისა და, მით უმეტეს, მთავართა მოქმედებას, რომელსაც განსასჯელად ვერ წარუდგენ სასამართლოს, მისი საბოლოო შედეგის მიხედვით აფასებენ. ამიტომ, დაე, მთავარ­

მა მხოლოდ გამარჯვებისა და ძალაუფლების შენარჩუნებისათვის იზრუნოს, და საშუალებებს, რომლებითაც ამ მიზანს აღწევენ, ყო­ ველთვის პატიოსნად და ქება­დიდების ღირსად შერაცხავენ, ვინაი­ დან ბრბოს მხოლოდ საქმის გარეგნული მხარე და საბოლოო შედეგი ხიბლავს; ამ ქვეყნად კი ბრბო ყველაფერია, მაშინ როდესაც ცალკე­ ულ პიროვნებებს მხოლოდ მაშინ ენიჭებათ ერთგვარი მნიშვნელო­ ბა, როცა უმრავლესობამ აღარ იცის, ვისზე შეაჩეროს არჩევანი. ერ­ თი ჩვენი თანამედროვე მთავარი2, ვისაც აქ ვერ დავასახელებთ, ერ­ თთავად მშვიდობისა და ერთგულების აუცილებლობას ღაღადებს, თუმცა როგორც ერთის, ისე მეორის დაუძინებელი მტერი გახლავთ; ისე კი, მართლაც რომ არ ღალატობდეს არცერთს, დიდი ხანია და­ კარგავდა ძალაუფლებასაც და გავლენასაც.


თავი XIX
იმისათვის, რომ თავიდან უნდა იცილებდე ზიზღს და სიძულვილს

რაკიღა ზემოთ აღნიშნულ თვისებათაგან ყველაზე უფრო მნიშ­ ვნელოვან თვისებებზე უკვე ვილაპარაკე, მე მინდა მოკლედ განვიხი­ ლო დანარჩენი იმ ზოგადი თვალსაზრისით, რომ მთავარი (როგორც ეს ნაწილობრივ უკვე ითქვა ზემოთ) უნდა ცდილობდეს თავიდან აიცილოს ყველაფერი, რაც მას ზიზღისა და სიძულვილის საგნად აქცევს; თუ აიცილა, შეუძლია მოგვარებულად ჩათვალოს საქმე, და სხვა რამის გამო გმობასა და ყვედრებას აღარ უნდა უფრთხოდეს უკვე. სიძულვილის საგნად მას, უწინარეს ყოვლისა, აქცევს მგლუ­ რი სიხარბე და თავის ქვეშევრდომთა საკუთრებისა და მათი ცო­ ლების პატივის ხელყოფა, რისგანაც თავის შეკავება მართებს. და თუ ხალხს, საერთოდ, არც საკუთრებას წარსტაცებ და არც პატივს აჰყრი, ის კმაყოფილია, და ბრძოლა მოგიწევს მხოლოდ ცალკეულ პირთა პატივმოყვარეობის დასათრგუნავად, რაც ადვილი საქმე გახ­ ლავთ. მთავარი ზიზღს იწვევს მაშინ, როცა მას მერყევ, თავქარიან, სულმოკლე, მხდალ და გაუბედავ კაცად თვლიან, რასაც ის ჭირის დღესავით უნდა უფრთხოდეს, და არაფერს უნდა ზოგავდეს საიმი­ სოდ, რომ ყოველი მისი მოქმედება სიდიადის, დიდსულოვნებისა და სიმტკიცის ნიშნით იყოს აღბეჭდილი, ხოლო მისი თვითეული გა­

დაწყვეტილება ქვეშევრდომთა თვალში ურყევი ნების გამოვლენად ჩანდეს, რათა ვერავინ გაბედოს მისი მოტყუება თუ გაცურება. მთა­ ვარი, რომელიც ამნაირ სახელს მოიხვეჭს, დიდი გავლენით სარგებ­ ლობს ხალხში; ძნელია შეთქმულების მოწყობა მის წინააღმდეგ და ძნელია მასზე თავდასხმა, ვინაიდან ყველას კარგად მოეხსენება, რომ ის ღირსეული და ქვეშევრდომთა მიერ პატივცემული კაცია. მთა­ ვარს ხომ ორმაგი საფრთხე ემუქრება: ჯერ ერთი, შიგნით, თავის­ სავე ქვეშევრდომთაგან, და მეორეც, გარედან, – უცხოელ მბრძანე­ ბელთა მხრივ. ამ უკანასკნელთაგან ის თავს იცავს ძლიერი ლაშქრი­ სა და ერთგული მეგობრების წყალობით; ხოლო ერთგული მეგობ­ რები არ დაგელევა, თუკი გეყოლება ძლიერი ლაშქარი, და შიგნით ყველაფერი რიგზე იქნება, როცა ყველაფერი მოგვარებული გექნე­ ბა გარეთ, თუკი შეთქმულებამ წყალში არ ჩაგიყარა მთელი ნაღვაწი. თუ მთავარი ისე ააწყობს თავის ცხოვრებას, როგორც მო­ გახსენეთ, გარეთ რომ ყველაფერიც მოიშალოს, ის მაინც შესძლებს ყოველგვარი შეტევის მოგერიებას (თუკი, რა თქმა უნდა, თავგზა არ დაკარგა), როგორც ეს შესძლო ოდესღაც ნაბიდე სპარტელმა1, რაც შეეხება ქვეშევრდომებს, როცა გარეთ ყველაფერი თავის რიგ­ ზეა, მთავარს თვალი ფხიზლად უნდა ეჭიროს, რათა მათ საიდუმ­ ლო შეთქმულება არ მოაწყონ მის წინააღმდეგ, რისგანაც მნიშვნე­ ლოვანწილად დაიზღვევს თავს, თუკი თავიდან აიცილებს ზიზღს და სიძულვილს და კმაყოფილი ეყოლება ხალხი: აი, მიზანი, რომელსაც უთუოდ უნდა მიელტვოდეს, როგორც ეს დაწვრილებით მოგახსე­ ნეთ ზემოთ. დიახ, შეთქმულების წინააღმდეგ ერთი ყველაზე ქმე­ დითი საშუალება ის გახლავთ, რომ თავიდან აიცილო ზიზღი და სი­ ძულვილი, ვინაიდან შეთქმულთ ყოველთვის იმის იმედი აქვთ, რომ მთავრის სიკვდილს სიამოვნებით შეხვდება ხალხი; მაგრამ ამის ნაც­ ვლად ხალხის აღშფოთებას რომ მოელოდნენ, ვერასოდეს ვერ გაბე­ დავდნენ მთავარზე ხელის აღმართვას, ვინაიდან არ არსებობს უფ­ რო ნარეკლიანი გზა, ვიდრე შეთქმულთა გზაა. გამოცდილება გვას­ წავლის, რომ მრავალნი აწყობდნენ შეთქმულებებს, მაგრამ ცოტანი თუ აღწევდნენ წარმატებას, ვინაიდან შეთქმულს არ შეუძლია მარ­ ტოდ მარტომ იმოქმედოს, თუმცა არც მისი შეამხანაგება შეუძლია, ვისაც უკმაყოფილოდ არ თვლის. მაგრამ როგორც კი უკმაყოფილოს შენს ხვაშიადს გაანდობ, იმის საშუალებას აძლევ, რომ თავის საქ­

მის მოგვარება შესძლოს, ვინაიდან შეთქმულის გაცემა ურიცხვ სი­ კეთეს უქადის მას: ასე რომ, ერთის მხრივ, აშკარა სარგებლის, ხო­ ლო მეორეს მხრივ, საეჭვო და საჭოჭმანო მოგებისა და ათასგვარი ხიფათის მომლოდინე, ან შენი უერთგულესი მეგობარი უნდა იყოს, ანდა მთავრის დაუძინებელი მტერი, რომ არ გიმუხთლოს და გიღა­ ლატოს. მოკლედ რომ ვთქვათ, შეთქმულის მხარეზეა ძრწოლა, ეჭვი, სასჯელის შიში, რომლებიც თავზარს სცემენ და მხნეობას ართმევენ, მაშინ როდესაც მთავრის მხარეზეა ძალაუფლების სიდიადე, კანონი, მფარველობა მეგობრებისა და სახელმწიფოს მხრივ, რომლებიც ერ­ თად იცავენ მას; ხოლო თუ ყოველივე ამას ხალხის კეთილგანწყო­ ბილებასაც დავუმატებთ, წარმოუდგენელია, რომ ვინმემ გაბედოს შეთქმულების მოწყობა; ვინაიდან შეთქმულს, ჩვეულებრივ, თავისი განზრახვის განხორციელებამდე ემუქრება საფრთხე, ამ შემთხვევა­ ში კი – განხორციელების შემდეგაც, ვინაიდან ბოროტმოქმედების ჩადენის შემდეგ მისი მტერი იქნება ხალხი, რომლის შურისგებასაც ვერსად წაუვა.
შეიძლებოდა მოგვეტანა ურიცხვი მაგალითი ამ აზრის ნათელ­ საყოფად, მაგრამ მე მინდა დავჯერდე მხოლოდ ერთს, რომელიც ჯერ კიდევ ცოცხლად შემორჩენია ჩვენი მამების მახსოვრობას. როცა ბო­ ლონიის მთავარი მესსერ ანიბალე ბენტივოლი2, აწინდელი მესსერ ანიბალეს პაპა3, მოკლულ იქნა მის წინააღმდეგ შეთქმული კანესკე­ ბის მიერ, მას დარჩა მხოლოდ მესსერ ჯოვანი4, რომელიც მაშინ ჯერ კიდევ უასაკო ყრმა იყო. მაგრამ ამ ბოროტმოქმედების ჩადენისთა­ ნავე აღსდგა ხალხი და მუსრი გაავლო კანესკებს, რაც აიხსნება მო­ ქალაქეთა კეთილგანწყობილებით, რომლითაც იმ ხანად გარემოსი­ ლი იყო ბენტივოლიების სახლი ბოლონიაში. ეს კეთილგანწყობი­ ლება იმდენად დიდი იყო, რომ, რაკი ანიბალეს სიკვდილის შემდეგ აღარავინ დარჩა, ვისთვისაც შეიძლებოდა სახელმწიფოს მართვა მიენდოთ, ბოლონიელები, რომლებმაც გაიგეს, რომ ფლორენცია­ ში ცხოვრობდა ბენტივოლიების შთამომავალი, მანამდე მჭედლის შვილად რომ ითვლებოდა, – ფლორენციაში ეახლნენ და თავიან­ თი ქალაქის მმართველობა მიანდეს მას5. სწორედ ეს უკანასკნელი მართავდა ბოლონიას, ვიდრე ჯოვანი სრულწლოვანებას მიაღწევდა. დასასრულ, ვიტყვი, რომ მთავარს შეუძლია არ ეშინოდეს შეთქმუ­ ლებისა, თუ ხალხი კეთილადაა განწყობილი მის მიმართ, მაგრამ თუ

ხალხს, პირიქით, მტრად მიაჩნია და სძულს იგი, მთავარს ყველასი და ყველაფრის შიში უნდა ჰქონდეს. ყველა კარგად მოწესრიგებუ­ ლი სახელმწიფო და ყველა ბრძენი მთავარი მთელი თავგამოდებით ესწრაფვოდნენ იმას, რომ სასოწარკვეთილებაში არ ჩაეგდოთ დიდე­ ბულები, ხალხი კი კმაყოფილი ჰყოლოდათ, ვინაიდან ესაა მთავრის ერთ­ერთი უპირველესი საზრუნავი.
ჩვენს დროში ერთი ყველაზე უკეთ მოწესრიგებული და კარ­ გი მმართველობის მქონე სამეფოა საფრანგეთი, სადაც არსებობს ურიცხვი დიდებული დაწესებულება, რომლებზედაც დამოკიდებუ­ ლია მეფის თავისუფლება და უსაფრთხოება. მათ შორის უპირვე­ ლესია პარლამენტი და მისი ავტორიტეტი6. საქმე ისაა, რომ ამ სა­ მეფოს მომწესრიგებელს, რომელიც იცნობდა, ერთის მხრივ, დიდე­ ბულთა აღვირახსნილობასა და თავგასულობას, და ამიტომ აუცი­ ლებლად თვლიდა ლაგამი ამოედო მათთვის, ხოლო მეორეს მხრივ, ბრბოის სიძულვილს დიდებულთა მიმართ, შიშზე დაფუძნებულს, და ასევე აუცილებლად მიაჩნდა ამ უკანასკნელთა უსაფრთხოების უზრუნველყოფა, – არ უნდოდა რომ ყოველივე ეს მარტოოდენ მე­ ფის პირადი საზრუნავი ყოფილიყო, რათა, ამრიგად, თავიდან აეცი­ ლებინა მისთვის არა მარტო დიდებულებთან შეხლა­შემოხლა, რაც გარდუვალი იქნებოდა, თუკი ხალხს გაუწევდა მფარველობას, არა­ მედ ხალხთან შეჯახებაც, თუკი დიდებულებს მოევლინებოდა მფარ­ ველად. ამიტომაც მათ შორის შუამდგომლად დაადგინა მესამე მსა­ ჯული, რომელსაც, მეფის შეუწუხებლად, უნდა დაეოკებინა დიდე­ ბულები და მფარველობა გაეწია მდაბიორთათვის. შეუძლებელია ამაზე უკეთ ან უფრო კეთილგონივრულად მოაგვარო საქმე, წარ­ მოუდგენელია დაწესებულება, რომელიც ამაზე უკეთ უზრუნველ­ ყოფდა მეფისა და სამეფოს უსაფრთხოებას. აქედან გამომდინარე­ ობს ღირსსახსოვარი წესი: მთავარმა სხვას უნდა გადააბაროს ყვე­ ლა უმადური საქმე, მადლიანი კი თვითონ იტვირთოს. და კვლავ ვი­ მეორებ, რომ მთავარი პატივს უნდა სცემდეს დიდებულებს, მაგრამ, ამასთან, თავს არ უნდა აძულებდეს ხალხს.
ბევრს შეიძლება მოეჩვენოს, რომ არა ერთი და ორი რომაელი იმპერატორის სიკვდილ­სიცოცხლის განხილვა შეიძლება ამ ჩემი მოსაზრების საპირისპირო მაგალითებად გამოგვადგეს; მართლაცდა, ზოგიერთმა მათგანმა, მიუხედავად იმისა, რომ ღირსეულად იცხოვ­

რა და სულის უჩვეულო სიქველე გამოავლინა, მაინც დაჰკარგა ძა­ ლაუფლება და მათს წინააღმდეგ შეთქმული ქვეშევრდომების ხე­ ლით მოკლულ იქნა. ამნაირი შესიტყვების პასუხად, მე განვიხილავ ზოგიერთი ამ იმპერატორის თვისებებს და გიჩვენებთ მათი დაღუპ­ ვის მიზეზს, რაც არ ეწინააღმდეგება ჩემს მიერ ზემოთ გამოთქმულ მოსაზრებას. აქვე გაკვრით გაგაცნობთ ჩემს თვალსაზრისს ზოგი­ ერთ საკითხთან დაკავშირებით, რომლებსაც უთუოდ უნდა ითვა­ ლისწინებდეს იმდროინდელი მოვლენების ყველა მკვლევარი. მე შე­ მოვიფარგლები მარტოოდენ რამდენიმე იმპერატორის მაგალითით, რომლებიც ერთმანეთს ცვლიდნენ დროის იმ შუალედში, რაც ძევს მარკუს ფილოსოფოსსა და მაქსიმინეს შორის. ესენი იყვნენ: მარ­ კუსი, მისი ძე კომოდუსი, პერტინაქსი, იულიანე, სევერუსი, ანტო­ ნინუსი, მისი ძე კარაკალა, მაკრინუსი, ჰელიოგაბალი, ალექსანდრე და მაქსიმინე.7
უწინარეს ყოვლისა, უნდა აღინიშნოს, რომ თუ სხვა სამთავრო­ ების მბრძანებლებს მხოლოდ დიდებულთა პატივმოყვარეობისა და ხალხის აღვირახსნილობის წინააღმდეგ უხდებათ ბრძოლა, რომაელ იმპერატორებს კიდევ ერთი გასაჭირი ადგათ, რაკიღა იძულებულნი იყვნენ აეტანათ ჯარისკაცების სიხარბე და გულმხეცობა. ეს უკანას­ კნელი გასაჭირი იმდენად დამთრგუნველი იყო, რომ არა ერთი და ორი იმპერატორის დაღუპვის მიზეზი გახდა, ვინაიდან ძნელი საქ­ მეა კმაყოფილი გყავდეს ჯარისკაცებიც და, იმავდროულად, ხალხიც: ხალხი მშვიდობის მოყვარეა და ამიტომ თვინიერი მთავარი უყვარს, ჯარისკაცებს კი იმნაირი მთავარი მოსწონთ, რომელსაც ერთავად იარაღზე უჭირავს თვალი, შლეგია, გულმხეცი და ძარცვა­გლეჯას დახარბებული. ჯარისკაცებს სურთ, რომ ის თავზე ატეხდეს ხალხს თავის სისასტიკეს, რათა, ამრიგად, ჯამაგირი გაუორკეცდეთ და სა­ შუალება მიეცეთ თავიანთი სიხარბე და გულმხეცობა დაიცხრონ. აი, რატომაა, რომ ის იმპერატორები, რომლებიც ვერც ბუნებით და ვერც ხელოვნებით ვერ ახერხებდნენ იმნაირი სახელის მოხვეჭას, რაც საკმარისი იქნებოდა როგორც ხალხის, ისე ლაშქრის თავგასუ­ ლობის ასალაგმავად, ყოველთვის იღუპებოდნენ და მათი უმეტესო­ ბა, განსაკუთრებით კი ისინი, რომლებიც ძალაუფლებას თვითონვე იგდებდნენ ხელში და კარგად ესმოდათ ამ ორი ურთიერთსაპირის­ პირო მისწრაფების შეუთავსებლობა, ამჯობინებდნენ დაეკმაყოფი­

ლებინათ ჯარისკაცების მოთხოვნები და არას დაგიდევდნენ შევიწ­ როებული ხალხის დრტვინვას. ამნაირი გადაწყვეტილება აუცილე­ ბელი იყო, ვინაიდან მთავრებს, რომლებსაც არ შეეძლოთ თავიდან აეცილებინათ ვისიმე სიძულვილი, უწინარეს ყოვლისა, იმაზე უნდა ეზრუნათ, რომ თავიდან აეცილებინათ საერთოდ ყველას სიძულ­ ვილი, მაგრამ თუ ეს შეუძლებელი აღმოჩნდებოდა, არაფერი უნ­ და დაეშურებინათ საიმისოდ, რომ ყველაზე მძლავრი დაჯგუფებების სიძულვილისათვის მაინც დაეღწიათ თავი. ამიტომ ხელისუფლე­ ბის სათავეში ახლად ჩამდგარი იმპერატორები, რომლებსაც სწო­ რედ ამის გამო საგანგებო დახმარება ესაჭიროებოდათ, უფრო თამა­ მად იჭერდნენ ჯარისკაცების მხარეს, ვიდრე ხალხისას, რაც მათთვის სასიკეთოდ ან სავალალოდ მთავრდებოდა ხოლმე, იმისდა კვალად, თუ რაოდენ ღირსეულად შეეძლოთ თავის დაჭერა ჯარისკაცებთან8. ზემოაღნიშნული მიზეზებით აიხსნება ის, რომ მარკუსს, პერტი­ ნაქსს და ალექსანდრეს – ყველა ამ თავმდაბალ, სამართლიან, სისას­ ტიკის მოძულე, კაცთმოყვარე და მოწყალე იმპერატორს, – ყველას, მარკუსის გარდა, სავალალო აღსასრული ეწია: მარტოოდენ მარკუ­ სი9 იყო, სიცოცხლეშიც და სიკვდილშიაც, საყოველთაო პატივისცე­ მით გარემოსილი, ვინაიდან ძალაუფლება მემკვიდრეობით გადავიდა მის ხელში და, ამ მხრივ, არც ჯარისკაცებისა და არც ხალხისგან არ ყოფილა დავალებული; ეგეც არ იყოს, ურიცხვი სიქველის წყალო­ ბით, რამაც სათაყვანებელ კერპად აქცია იგი, ყოველთვის ახერხებდა თავ­თავიანთი ადგილი მიეჩინა ხალხისთვისაც და ლაშქრისთვისაც, და არასოდეს დაუმსახურებია სიძულვილი და ზიზღი. პერტინაქ­ სი10 კი ჯარისკაცების უნებურად აირჩიეს იმპერატორად, ჯარისკა­ ცებისა, რომლებიც აღვირახსნილ ცხოვრებას მიეჩვივნენ კომოდუ­ სის დროს, და ამიტომაც ვერასდიდებით ვერ შეეგუენ იმ თავდაჭე­ რილობას, რისკენაც მოუწოდებდა მათ პერტინაქსი. ასე და ამრიგად, ის საძულველი შეიქნა მათთვის, რასაც ზედ დაერთო ზიზღი მისი სიბერის გამო და ის თავისი მმართველობის დასაწყისშივე დაიღუპა. აქვე უნდა აღინიშნოს, რომ სიძულვილს კეთილი საქმეც ისე­
ვე იწვევს ხოლმე, როგორც – ბოროტი, და ამიტომ, როგორც ზე­
მოთ მოგახსენეთ, მთავარი, თუკი ძალაუფლების შენარჩუნება სურს, ხშირად იძულებულია ზურგი აქციოს სიკეთეს. ვინაიდან, როცა ის დაჯგუფებანი – სულერთია, ხალხის, ჯარისკაცების თუ დიდებულე­

ბისა, – რომელთა მხარდაჭერაც, როგორც თვითონ ჰგონია, აუცი­ ლებელია მისთვის, დიახ, როცა ზემოაღნიშნული დაჯგუფებანი იხ­ რწნებიან, ის იძულებულია დაჰყვეს მათ ნებას და უყოყმანოდ აღასრულოს მათი სურვილი. ამ პირობებში ყოველი კეთილი საქ­ მე შეიძლება საბედისწერო აღმოჩნდეს მისთვის. მაგრამ გადავიდეთ ალექსანდრეზე11, რომელიც იმდენად კეთილი იყო, რომ, როგორც მისი მეხოტბეები აღნიშნავენ, უშურველად რომ აქებენ მას, – თავი­ სი მმართველობის თოთხმეტი წლის მანძილზე ერთი კაციც არ და­ უსჯია გაუსამართლებლად. მაგრამ რაკიღა ქალაჩუნად ითვლებო­ და, ვინაიდან დედამისის ყურმოჭრილი მონა იყო და საყოველთაო ზიზღის საგნად იქცა, ამიტომ ლაშქარმა შეთქმულება მოაწყო მის წინააღმდეგ და მოაკვდინა იგი.
თუ ახლა, მათდა საპირისპიროდ, განვიხილავთ კომოდუსის, სე­ ვერუსის, ანტონინუსის, კარაკალასა და მაქსიმინეს თვისებებს, და­ ვინახავთ, რომ ყველა ისინი გულმხეცნი და ძარცვა­გლეჯით გაუ­ მაძღარნი იყვნენ. ოღონდაც ჯარისკაცებისთვის ეამებინათ და არავი­ თარ უსამართლობაზე არ იტყოდნენ უარს, რითაც კი შეიძლებოდა შეევიწროებინათ ხალხი. ყველა მათგანს, სევერუსის გარდა, სავალა­ ლო აღსასრული ეწია: სევერუსის12 სიქველე კი იმდენად დიდი იყო, რომ მიუხედავად ხალხის ჩაგვრისა, რაკიღა ჯარისკაცების კეთილ­ განწყობას ინარჩუნებდა, ყოველთვის სვიანად მართავდა სახელმწი­ ფოს. სწორედ ამ სიქველის წყალობით იმნაირ საოცრებად ჩანდა ჯა­ რისკაცებისა და ხალხის თვალში, რომ ეს უკანასკნელი ერთგვარად გაოგნებული და გახევებული იყო, კმაყოფილი ჯარისკაცები კი პირ­ დაპირ აღმერთებდნენ მას. და რაკი ყოველი მისი მოქმედება, ახალი მთავრის კვალობაზე, მართლაც რომ საოცარი იყო, მე მინდა ორიო­ დე სიტყვით გიჩვენოთ, რა ზედმიწევნით ფლობდა იგი ლომსა და მე­ ლაში, ე.ი. იმ ცხოველებში გარდასახვის ხელოვნებას, რომელთა ბუ­ ნებასაც, როგორც ზემოთ მოგახსენეთ, უნდა ბაძავდეს მთავარი. რა­ კიღა კარგად იცნობდა იმპერატორ იულიანეს დაუდევრობას, სევე­ რიუსმა დაარწმუნა თავისი ჯარისკაცები, რომლებსაც სლავონიაში სარდლობდა, რომ უნდა გაელაშქრათ რომზე და პერტინაქსის სის­ ხლი ეზღვევინებინათ საიმპერატორო გვარდიისათვის. ამ საბაბით, ისე რომ არ გაუმჟღავნებია თავისი განზრახვა, რაც ძალაუფლების ხელში ჩაგდებას გულისხმობდა, რომისკენ დასძრა თავისი ლაშქარი

და იტალიაში უფრო ადრე ჩავიდა, ვიდრე იქ ჩააღწევდა ხმა მისი გა­ მოლაშქრების შესახებ. რომს რომ მიადგა, თავზარდაცემულმა სე­ ნატმა იმპერატორად აირჩია იგი, იულიანე კი მოკლულ იქნა. ამნაი­ რი დასაწყისის შემდეგ, სევერუსს, თუკი მას სურდა დაუფლებოდა მთელს სახელმწიფოს, ორი ძნელი ამოცანა უნდა გადაეჭრა: ერთი აზიაში, სადაც ნიგერმა, აზიური ლაშქრის სარდალმა, ჯარისკაცებს იმპერატორად გამოაცხადებინა თავი, მეორე კი დასავლეთში, სადაც ალბინუსიც ასევე აპირებდა ძალაუფლების ხელში ჩაგდებას. მაგრამ რაკი ორივესადმი აშკარა დაპირისპირება, მისი აზრით, კარგს არას უქადდა, ამიტომ გადაწყვიტა თავს დასხმოდა ნიგერს და გაეცურე­ ბინა ალბინუსი, რომელსაც მისწერა, რაკიღა სენატმა იმპერატორად ამირჩია, მე მინდა შენთან ერთად გავიზიარო ეს პატივიო; ამიტომაც ცეზარის წოდება უბოძა და, სენატის გადაწყვეტილების თანახმად, თანამოსაყდრედ დაისვა იგი. ალბინუსი გაბრიყვდა და ანკესზე წამო­ ეგო. მაგრამ როდესაც სევერუსმა დაამარცხა და მოკლა ნიგერი და აღმოსავლეთის საქმეები მოაგვარა, რომში დაბრუნებულმა სენატში უჩივლა ალბინუსს: ხომ ამდენი სიკეთე ვუყავი, მაგრამ მადლიერე­ ბის სანაცვლოდ მუხანათურად მიპირებს მოკვლას და ამიტომ სხვა გზა არა მაქვს, თავს უნდა დავესხა და მისი უმადურობა ვაზღვევი­ ნოო. და მართლაც, ბოლოს, საფრანგეთში მოიხელთა, ძალაუფლე­ ბა წაართვა და სიკვდილით დასაჯა იგი.
ვინც დაწვრილებით განიხილავს სევერუსის მოქმედებას, დარწ­ მუნდება, რომ ის ლომზე უფრო გამბედავი და მელაზე უფრო ცბი­ ერი იყო და რომ ყველა უფრთხოდა და, იმავდროულად, პატივს სცემდა მას, ჯარისკაცებს კი არ სძულდათ იგი. ამიტომ აღარ უნ­ და გვიკვირდეს, რომ მან საკუთარი ძალისხმევით ჩაიგდო ხელში ძა­ ლაუფლება, შემდეგ კი მისი შენარჩუნებაც შესძლო, ვინაიდან სა­ ხელი და დიდება ყოველთვის იცავდა იმ სიძულვილისაგან, რაც თა­ ვისი ძალმომრეობით შეიძლებოდა აღეძრა ხალხში. მაგრამ მისმა ძემ ანტონინუსმა13 კიდევაც გადააჭარბა მამას: თავისი თვისებებით აოცებდა ხალხს და ჯარისკაცებსაც. ამავე თვისებების გამო უყვარ­ დათ იგი. ეს იყო ომით გაუმაძღარი და გასაჭირში ქედუხრელი კაცი, რომელსაც ეზიზღებოდა რჩეული სასმელ­საჭმელი და სძულდა ყო­ ველგვარი ფუფუნება. მაგრამ მისი გულმხეცობა და სისასტიკე იმ­ დენად საზარელი და გაუგონარი იყო, – ცალკეულ პირთა სიკვდი­

ლით დასჯას არ დასჯერდა, მან მუსრი გაავლო რომაელთა უმრავ­ ლესობას და ალექსანდრიის თითქმის მთელი მოსახლეობა გაჟლიტა,
– დიახ, იმდენად გულმხეცი გახლდათ, რომ მთელს ქვეყანას შეაძუ­ ლა თავი და ახლობელთა საფრთხობელად იქცა; ასე რომ, ბოლოს და ბოლოს, მთელი ლაშქრის თვალწინ მოჰკლა ერთმა ცენტური­ ონმა14. აქვე უნდა აღინიშნოს, რომ ამნაირი მკვლელობები, რომ­ ლებსაც მიზნად ისახავს და ახორციელებს გამბედავი და თავგანწი­ რული კაცი, ყოველთვის ემუქრება მთავრებს, რაკიღა მათი ჩადენა შეუძლია ყველას, ვინც არად აგდებს საკუთარ სიცოცხლეს; მაგრამ მთავრები ნაკლებად უნდა უფრთხოდნენ ამას, რადგანაც ყველა ამ­ ნაირი მკვლელობა საკმაოდ იშვიათია, ოღონდ იმას კი უნდა ცდი­ ლობდნენ, რომ თავიანთ ახლობელთა თუ ხელქვეითთაგან არავის მიაყენონ მძიმე შეურაცხყოფა, როგორც მოიქცა ანტონინუსი, რო­ მელმაც სამარცხვინო სიკვდილით მოაკვდინა ზემოხსენებული ცენ­ ტურიონის ძმა, თვითონ მასაც გამუდმებით ემუქრებოდა და, მიუხე­ დავად ამისა, მაინც პირად დაცვაში ჰყავდა. ამნაირი ქცევა, რაც აშ­ კარად არაგონივრული იყო, საბედისწერო უნდა გამხდარიყო მისთ­ ვის, და გახდა კიდეც.
მაგრამ გადავიდეთ კომოდუსზე15, რომელსაც, როგორც მარკუ­
სის ძეს, ადვილად შეეძლო ძალაუფლების შენარჩუნება, რომელიც მემკვიდრეობით გადაეცა და საკმარისი იყო მამის კვალს გაჰყოლო­ და, რომ კმაყოფილი ეყოლებოდა ხალხიცა და ჯარისკაცებიც. მაგ­ რამ რაკი ბუნებით გულმხეცი და სისხლისმსმელი იყო და სურდა ხალხის წამებით დაეცხრო თავისი მტაცებლური ჟინი, ამიტომ თავს ევლებოდა და ელოლიავებოდა ჯარისკაცებს, რითაც თავის ნებაზე მიუშვა და გახრწნა ისინი. მეორეს მხრივ, არც თავისი ღირსებისათ­ ვის უკადრის ქცევას თაკილობდა, ხშირად გამოდიოდა ცირკის არე­ ნაზე გლადიატორებთან შესარკინებლად და ბევრი სხვა სიმდაბლი­ თაც ბღალავდა საიმპერატორო ღირსების სიდიადეს. ასე რომ, ჯა­ რისკაცებს თანდათანობით შეაზიზღა თავი. და როცა ხალხის სი­ ძულვილმა და ჯარისკაცების ზიზღმა იმძლავრა, მის წინააღმდეგ შეთქმულება მოეწყო და ის მოკლული იქნა.
ახლა კი ისღა დაგვრჩენია, მაქსიმინეს16 თვისებები განვიხილოთ. ამ კაცს, ომის გარდა, სხვა საფიქრალი არა ჰქონდა, და რაკი ჯარის­ კაცებს არაფრად ეპიტნავებოდათ ალექსანდრეს უმწეობა, ამიტომ

მისი სიკვდილის შემდეგ მაქსიმინე აირჩიეს იმპერატორად. მაგრამ მან დიდხანს ვერ გასძლო ხელისუფლების სათავეში, ვინაიდან იყო ორი საჩოთირო გარემოება, რამაც სიძულვილისა და ზიზღის საგნად აქცია იგი. ჯერ ერთი, ყოვლად უღირსი წარმავლობისა გახლდათ, ვი­ ნაიდან სიჭაბუკის ჟამს ღორებს მწყემსავდა თრაკიაში (რაც დაწვ­ რილებით იცოდა ყველამ და ამიტომ ბევრ რასმე ჰკარგავდა ხალხის თვალში), და მეორეც, თავისი მმართველობის დასაწყისში თავი რომ აარიდა რომში ჩასვლასა და საიმპერატორო ტახტის დამკვიდრებას, მან თავისი გულმხეცობით გაითქვა სახელი, ვინაიდან მისი მოხელე­ ების სისასტიკეს საზღვარი არ ჰქონდა რომშიც და მთელს იმპერი­ აშიც. და ასე, როცა მთელი ქვეყანა მოიცვა, ერთის მხრივ, ზიზღ­ მა მისი მდაბიური წარმომავლობის გამო, ხოლო მეორეს მხრივ, სი­ ძულვილმა, რასაც მისი გულმხეცობა უნერგავდა შეძრწუნებულ ხალხს, მის წინააღმდეგ ამბოხდნენ ჯერ აფრიკა, შემდეგ კი სენატი, რომის მოქალაქენი და იტალიის მთელი მოსახლეობა. მათ მხარი მისცა მისმავე საკუთარმა ლაშქარმა, რომელიც იმ ხანად აკვილეას ადგა გარს და, მისი აღება რომ ვერ შესძლო, მაქსიმინეს სისასტიკით თავმობეზრებულმა და მისი მტრების სიძლიერეში დარწმუნებულმა, შიში დაივიწყა და მოაკვდინა იგი.
სიტყვას აღარ გავაგრძელებ ჰელიოგაბალზე, მაკრინუსსა და იულიანეზე17, რომლებიც ზიზღის მეტს არაფერს იწვევდნენ ხალ­ ხში და ამიტომ დიდხანს ვერ ძლებდნენ ტახტზე. მაგრამ ამ თავის დასასრულს ვიტყვი, რომ ჩვენი დროის მთავრებს გაცილებით უფ­ რო ნაკლებ აწუხებთ იმნაირი ვითარების მთელი სირთულე, რომე­ ლიც მოითხოვს, რომ არაფერს იშურებდნენ ჯარისკაცების საამებ­ ლად, ვინაიდან, თუმცა იძულებულნი არიან ანგარიშს უწევდნენ მათ, მაინც საკმაოდ ადვილად ართმევენ თავს ამ ამოცანას, რადგან არ­ ცერთ მათგანს არა ჰყავს ლაშქარი, ურღვევი კავშირით რომ უკავ­ შირდებოდეს ცალკეული პროვინციების მმართველობასა თუ ადმი­ ნისტრაციას, როგორც ეს ხდებოდა ხოლმე რომის იმპერიაში. ამი­ ტომ მაშინ აუცილებელი იყო ჯარისკაცების დაკმაყოფილებაზე უფ­ რო მეტად ეზრუნათ, ვიდრე ხალხისა, ვინაიდან ჯარისკაცები ხალხზე უფრო ძლიერნი იყვნენ. ახლა კი, თურქეთის სულთანისა და ეგვიპ­ ტის18 მბრძანებლის გარდა, ყველა მთავრისათვის აუცილებელია ხალხის დაკმაყოფილებაზე უფრო მეტად ზრუნავდეს, ვიდრე ჯარის­

კაცებისა, ვინაიდან ხალხი უფრო ძლიერია ჯარისკაცებზე. მე იმი­ ტომ გამოვრიცხავ თურქეთის სულთანს, რომ მას ყოველთვის გარს ახვევია დაახლოებით თორმეტი ათასი ქვეითი და თხუთმეტი ათა­ სი მხედარი, რომლებზეც დამოკიდებულია მისი ძალაუფლების სიმ­ ტკიცე და უსაფრთხოება. ამიტომ სულთანისათვის აუცილებელია მეგობრულად იყოს განწყობილი მათ მიმართ და ნაკლებად იწუხებ­ დეს თავს ხალხზე ზრუნვით. ასეთსავე მდგომარეობაშია ეგვიპტის მბრძანებელიც. რაკიღა მისი ბედ­იღბალი ჯარისკაცებზეა დამოკი­ დებული, ისიც იძულებულია მეგობრულად იყოს განწყობილი მათ მიმართ და ნაკლებად ედარდებოდეს ხალხი. აღსანიშნავია, რომ ეგ­ ვიპტის სახელმწიფო სხვა სამთავროებს კი არა ჰგავს, არამედ საპა­ პოს და ამიტომ არც ახალ და არც მემკვიდრეობით სამთავროდ არ შეიძლება იწოდებოდეს, ვინაიდან გარდაცვლილი მთავრის ძენი კი არ რჩებიან მემკვიდრეებად და მბრძანებლებად, არამედ ისინი, ვი­ საც ამ თანამდებობაზე ირჩევენ სათანადო უფლებამოსილებით აღ­ ჭურვილი პირნი. და რაკი ამნაირი წესრიგი დროის ხანგრძლივობი­ თაა განმტკიცებული, ეგვიპტე არ შეიძლება იწოდებოდეს ახალ სამ­ თავროდ, ვინაიდან მისთვის უცხოა ყველა ის სიძნელე, რომლებიც თავს იჩენენ ახალ სამთავროში. და თუმცა მთავარი ახალია, მაგრამ თვით ამ სახელმწიფოს წეს­წყობილებაა ძველი და საიმისოდ გამიზ­ ნული, რომ მემკვიდრეობითი მთავრის მდგომარეობა უზრუნველ­ ყოს მბრძანებლისათვის.
მაგრამ კვლავ მივუბრუნდეთ ჩვენს საგანს. მე ვფიქრობ, ყველა, ვინც ჩასწვდა ჩვენი მსჯელობის არსს, დარწმუნდება იმაში, რომ ზე­ მოხსენებულ იმპერატორთა დაღუპვის მიზეზი ან სიძულვილი იყო, ან ზიზღი და დაინახავს, რატომ იქცეოდა ზოგი ასე, ზოგი კი ისე, და რატომაა, რომ როგორც ერთ, ისე მეორე შემთხვევაშიც ზოგიერთი ბედნიერი იყო, ზოგიერთმა კი უბედურად დაასრულა სიცოცხლის დღენი. საქმე ისაა, რომ პერტინაქსსა და ალექსანდრეს, როგორც ახალ მთავრებს, არც უნდა ესურვათ მიებაძათ მარკუსისათვის, რო­ მელიც მემკვიდრეობითი მთავარი გახლდათ, ეს მათთვის არა მარტო სრულიად უსარგებლო იყო, არამედ საშიშიც. და ზუსტად ასევე, კა­ რაკალას, კომოდუსსა და მაქსიმინეს კარგს არას უქადდა სევერუსის მიბაძვა, ვინაიდან არცერთს არ გააჩნდა საკმარისი სიქველე, რათა კვალდაკვალ მიჰყოლოდა მას. ამრიგად, ახალ მთავარს არ შეუძლია

ბაძავდეს მარკუსს, თუმცა მას არც სევერუსის მიბაძვა მართებს; მაგ­ რამ სევერუსს უნდა დაესესხოს იმას, რაც აუცილებელია მისი ძა­ ლაუფლების დასამკვიდრებლად, მარკუსს კი იმას, რაც საჭიროა უკ­ ვე დამკვიდრებული და მტკიცე ძალაუფლების შესანარჩუნებლად.

თავი XX
იმისათვის, სასარგებლოა თუ საზიანო ციხე­სიმაგრეები და ბევრი სხვა რამეც, რასაც ხშირად იყენებდნენ მთავრები
ზოგიერთი მთავარი, ძალაუფლების განმტკიცების მიზნით, ცდი­ ლობდა განეიარაღებინა თავისი ქვეშევრდომნი, მეორენი შუღლს თესავდნენ მათ გავლენას დაქვემდებარებულ ქვეყნებში, მესამენი ცდილობდნენ გადაემტერებინათ ხალხი; ზოგიერთნი ესწრაფვოდ­ ნენ მათი გულის მოგებას, ვისაც ეჭვის თვალით უყურებდნენ თავი­ ანთი მმართველობის დასაწყისში, მეორენი ციხე­სიმაგრეებს აგებ­ დნენ, მესამენი კი ანგრევდნენ და მიწასთან ასწორებდნენ მათ. და თუმცა არ შეიძლება ყოველივე ეს საბოლოოდ შეაფასო, სანამ დაწ­ ვრილებით არ განიხილავ იმ სახელმწიფოთა თავისებურებებს, სა­ დაც ამნაირ ღონისძიებებს უნდა მიმართავდნენ, მაგრამ მე მაინც ვი­ ლაპარაკებ, ოღონდ ისე ზოგადად, რამდენადაც, საერთოდ, თვითონ ჩვენი მსჯელობის საგანი გვაძლევს ამის საშუალებას.
ამრიგად, არასოდეს მომხდარა, რომ ახალ მთავრებს განეიარა­ ღებინოთ თავიანთი ქვეშევრდომნი; პირიქით, ყოველთვის აიარა­ ღებდნენ უიარაღოთ. რადგანაც იარაღი, რომლითაც მთავარი ამა­ რაგებს მათ, მისსავე საკუთარ იარაღად იქცევა: ეჭვმიტანილნი სან­ დონი ხდებიან, სანდონი კი უფრო მჭიდროდ ირაზმებინ მის გარშემო და მარტოოდენ მისი ხელქვეითები კი აღარ არიან, არამედ – თა­ ნამდგომნი და თანამზრახველნი. მაგრამ რაკი ყველა ქვეშევრდომის შეიარაღება შეუძლებელია, ამიტომ მხოლოდ ზოგიერთის მიმართ რომ მოიღებს მოწყალებას, მთავარს შეუძლია უფრო ადვილად და­ აშოშმინოს დანარჩენნი; ვინაიდან ამ სხვადასხვანაირი დამოკიდებუ­ ლების გამო პირველნი მისი ერთგულნი გახდებიან, მეორენი კი არ დაადანაშაულებენ მას, რადგანაც შეგნებული ექნებათ, რომ ისინი, ვისაც უფრო მეტი საფრთხე ემუქრება და ვისი მოვალეობაც უფ­ რო მძიმეა, უფრო დიდი უპირატესობითაც უნდა სარგებლობდნენ.

მაგრამ, როდესაც თავისი ქვეშევრდომების განიარაღებას ცდი­ ლობს, მთავარი შეურაცხყოფს და უნდობლობას უცხადებს მათ, რისი მიზეზიც მისი სიმხდალე ან იჭვნეულობა გახლავთ; ხოლო რო­ გორც ერთი, ისე მეორე მანკიერების გამოვლენა სიძულვილის საგ­ ნად აქცევს მას. და რაკი მთავარს უიარაღოდ დარჩენა არ შეუძ­ ლია, ის იძულებულია მიუბრუნდეს დაქირავებულ ლაშქარს, რომ­ ლის ღირსებაზედაც ზემოთ ვილაპარაკეთ, მაგრამ მართლა ღირსეუ­ ლიც რომ იყოს, იმდენად მრავალრიცხოვანი მაინც ვერ იქნება, რომ ძლევამოსილი მტრებისა და ეჭვმიტანილი ქვეშევრდომებისაგან და­ იცვას იგი. ამიტომ ახალი მთავარი, როგორც უკვე მოგახსენეთ, ყო­ ველთვის აიარაღებს თავის ახალ სამთავროს. ამნაირი მაგალითე­ ბით სავსეა ყოველი ხალხის ისტორია. მაგრამ როდესაც მთავარი ახალ სამფლობელოს იპყრობს, რომელსაც, როგორც შემადგენელ ნაწილს, თავის საბრძანებელს უერთებს, მაშინ ის იძულებულია გა­ ნაიარაღოს იგი, და გამონაკლისს მხოლოდ იმათთვის უშვებს, ვინც ამ სამფლობელოს დაპყრობაში შეუწყო ხელი. მაგრამ დროთა გან­ მავლობაში, როგორც კი სათანადო შემთხვევა მიეცემა, ეს უკანასკ­ ნელიც თანდათანობით უნდა ჩამოიცილოს და გააზიზებულ ქალა­ ჩუნებად აქციოს, რათა, ამრიგად, სახელმწიფოს მთელმა იარაღმა მისი ჯარისკაცების ხელში მოიყაროს თავი, ჯარისკაცებისა, რომლე­ ბიც მის გვერდით და მისსავ სამკვიდრებელში ცხოვრობენ.
ჩვენი წინაპრები, განსაკუთრებით კი მათ შორის ყველაზე ბრძენნი, იტყოდნენ ხოლმე, რომ პისტოიას უნდა ინარჩუნებდე მო­ ქიშპე მხარეთა მეშვეობით1, ხოლო პიზას – ციხე­სიმაგრეების წყა­ ლობით, და ამიტომ ზოგიერთ სამფლობელოში ყოველთვის აღვი­ ვებდნენ შუღლს, რათა, ამრიგად, მათი ფლობა გაადვილებოდათ. იმ დროს, როდესაც იტალია გარკვეულ წონასწორობას ინარჩუ­ ნებდა2, ამნაირი პოლიტიკა, როგორც ჩანს, გამართლებული იყო, მაგრამ არა მგონია, რომ ის თავისთავს ამართლებდეს დღესაც. მე არა მწამს, რომ განზრახ გაღვივებული შუღლი ვისთვისმე სასიკეთო იყოს; პირიქით, მტრის მოახლოებისას, ქიშპობით გათიშული ქალაქი უთუოდ უნდა დაეცეს, ვინაიდან უფრო სუსტი დაჯგუფება მტრის მხარეს გადავა, უფრო ძლიერი კი თავს ვეღარ გაართმევს შექმნილ ვითარებას. ვენეციელები, როგორც ჩანს, ზემოაღნიშნული მოსაზ­ რებით, თავიანთ გავლენას დაქვემდებარებულ ქალაქებში ყოველთ­

ვის ცდილობდნენ გველფებისა და გიბელინების პარტიების3 შენარ­ ჩუნებას; და თუმცა სისხლის ღვრამდე არ მიჰყავდათ საქმე, მაგრამ შუღლს კი ხელოვნურად აღვივებდნენ იქ, რათა თავიანთ ქიშპობას გადაყოლილ მოქალაქეებს მათ წინააღმდეგ არ დაეპირებინათ ამბო­ ხება. მაგრამ, როგორც ვიცით, ეს არაფერში წაადგა მათ, ვინაიდან მას შემდეგ, რაც ვაილასთან4 მარცხი განიცადეს, ერთ­ერთმა მხარემ იმძლავრა და ქედიდან გადაიგდო მათი უღელი5. ამნაირი მოქმედება მთავრის სისუსტეს მოწმობს, ვინაიდან ძლიერი სამთავრო არასო­ დეს არ დაუშვებს ამნაირ განხეთქილებას, რაც მხოლოდ მშვიდობი­ ანობის დროსაა სასარგებლო, რაკიღა ამის წყალობით უფრო ად­ ვილად მართავ ქვეშევრდომთ, მაგრამ ომიანობის ჟამს, პირიქით, კი არ აადვილებს, არამედ ართულებს საქმეს.
ისიც უდავოა, რომ მთავრის განსადიდებლად აუცილებელია ყვე­ ლა ის წინააღმდეგობა და დაბრკოლება, რომლებიც უთუოდ უნდა დასძლიოს მიზნისკენ მიმავალ გზაზე: და ამიტომ ბედისწერა, განსა­ კუთრებით მაშინ, როცა ახალი მთავრის განდიდება სურს, რომელსაც უფრო მეტად სჭირდება სახელისა და დიდების მოხვეჭა, ვიდრე მემკ­ ვიდრეობით მთავარს, – მტრებს არ აკლებს თავის რჩეულს და აიძუ­ ლებს მათ წინააღმდეგ იბრძოლოს, რათა მათი ძლევის შედეგად თან­ დათანობით ამაღლდეს იმ კიბის საფეხურზე, მის წინაშე რომ აღუ­ მართავს მტრების მცდელობას. ამიტომ, მრავალთა აზრით, მთავარი, ხელსაყრელ შემთხვევაში, განზრახ უნდა აღვივებდეს ამნაირ მტრო­ ბას, რათა მისი ძლევის შედეგად, კიდევ უფრო მეტად ამაღლდეს. მთავარს და, განსაკუთრებით, ახალ მთავარს, უფრო მეტად ერთგუ­ ლობს და მეტს არგია ის ხალხი, რომელიც მისი მმართველობის და­ საწყისში არასაიმედო ჩანდა, ვიდრე ისინი, ვისი იმედიც თავდაპირვე­ ლად ჰქონდა. პანდოლფო პეტრუჩი6, სიენის მთავარი, უფრო მეტად იმათზე დაყრდნობით მართავდა თავის სახელმწიფოს, რომელთა ერ­ თგულებაშიც თავდაპირველად ეჭვი ეპარებოდა, ვიდრე სხვების მეშ­ ვეობით. მაგრამ ამ საკითხზე უფრო ზოგადად ვერაფერს იტყვი, ვინა­ იდან საქმის ვითარება გარემოებებისდა კვალად იცვლება. მხოლოდ დავსძენ, რომ, თუკი ის ხალხი, ვინც ახალი მმართველობის დასაწყის­ ში მის მიმართ მტრულად იყო განწყობილი, – შემწეობას საჭირო­ ებს, მთავარს არ გაუჭირდება მათი გადაბირება. და ისინი, უმეტეს­ წილად, იძულებულნი არიან ერთგულად ემსახურონ მას, რადგანაც

ესმით, თუ რაოდენ აუცილებელია საქმით გააქარწყლონ ის არასა­ ხარბიელო აზრი, რომელსაც აღუძრავდნენ მთავარს. ამრიგად, მთავ­ რისთვის ეს უკანასკნელნი უფრო სასარგებლონი არიან, ვიდრე ისი­ ნი, სრულიად უდარდელად და გულდამშვიდებით რომ ემსახურები­ ან მას და ამიტომ უგულებელყოფენ მის ინტერესებს. და რაკი ჩვენი­ ვე მსჯელობის საგანი მოითხოვს ამას, მინდა ვისარგებლო შემთხვევით და შევახსენო მთავარს, რომელმაც ახალ ქვეშევრდომთა წყალობით შესძლო ახალი სამფლობელოს ხელში ჩაგდება, დიახ, მინდა შევახსე­ ნო მას, რომ გულდასმით უნდა განიხილოს იმის მიზეზი, თუ რამ აღ­ ძრა მისი ხელის შემწყობნი მხარი დაეჭირათ მისთვის; და თუ ეს აიხ­ სნება არა მის მიმართ მათი ბუნებრივი კეთილგანწყობილებით, არა­ მედ იმით, რომ ძველი ხელისუფლებით უკმაყოფილონი იყვნენ, მთა­ ვარს ძალიან გაუჭირდება და ძვირადაც დაუჯდება მათი მეგობრობის შენარჩუნება, ვინაიდან ვერასდიდებით ვერ შესძლებს იმას რომ და­ აკმაყოფილოს ისინი. და თუ წარსული, ისევე როგორც თანადროუ­ ლი ცხოვრებიდან აღებულ მაგალითებზე დაყრდნობით, საფუძვლია­ ნად განიხილავს ამის მიზეზს, დაინახავს, რომ გაცილებით უფრო ად­ ვილია დაიმეგობროს ის ხალხი, ვინც ძველი ხელისუფლებით კმაყო­ ფილი იყო, ვიდრე იმავე ხელისუფლებით უკმაყოფილონი, რომელნიც სწორედ ამის გამო მიემხრნენ მას და ახალი სამფლობელოს დაპყრო­ ბაში შეუწყვეს ხელი.
სახელმწიფოს უკეთ შენარჩუნების მიზნით, მთავრები, ჩვეულე­ ბისამებრ, ციხე­სიმაგრეებს აგებდნენ, რომლებსაც უნდა შეეჩერე­ ბინათ და აელაგმათ მათი მტრები და პირველი შემოტევისას საიმე­ დო თავშესაფრად გამოსდგომოდნენ მათ. მე ვაქებ ამნაირ მოქმედე­ ბას, რომელიც ოდითგანვე ხელსაყრელადაა მიჩნეული. მაგრამ ჩვენს დროში მესსერ ნიკოლო ვიტელიმ7 უმჯობესად მიიჩნია ორი ციხე­ სიმაგრის დანგრევა ჩიტა დი კასტელოში, რათა შეენარჩუნებინა ეს სამფლობელო. ურბინოს დუკამ გვიდო უბალდომ8, თავის სამთავ­ როში დაბრუნების შემდეგ, საიდანაც ადრე ჩეზარე ბორჯამ განდევნა იგი, – მიწასთან გაასწორა ყველა ციხე­სიმაგრე, რადგანაც თვლიდა, რომ უიმათოდ უკეთ შეინარჩუნებდა თავის საბრძანებელს. ასევე მოიქცნენ, ბოლონიაში დაბრუნების შემდეგ, ბენტივოლიებიც9. ასე რომ, ციხე­სიმაგრეების სარგებლიანობა საქმის ვითარებაზეა და­ მოკიდებული, და თუ ერთ შემთხვევაში შეიძლება გიხსნან, მეორეში

შეიძლება საბედისწერონი აღმოჩნდნენ შენთვის. ეს შეიძლება შემ­ დეგნაირად იქნეს ახსნილი: ის მთავარი, რომელსაც თავისი ხალხისა უფრო ეშინია, ვიდრე უცხოელების, ციხე­სიმაგრეებს უნდა აგებდეს, იმ მთავარს კი, რომელსაც უცხოელებისა უფრო ეშინია, ვიდრე თა­ ვისი ხალხის, შეუძლია არად აგდებდეს ამას. ფრანჩესკო სფორცას მიერ აგებულმა მილანის ციხე­სიმაგრემ უფრო მეტი ომი დაატეხა და კვლავაც დაატეხს თავზე სფორცების გვარს, ვიდრე აშლილობის რომელიმე სხვა საბაბმა, რასაც ოდესმე უჩენია თავი მილანის სამ­ თავროში. ამიტომ ყველაზე უკეთესი სიმაგრე ისაა, რომ არ სძულდე ხალხს, ვინაიდან ციხე­სიმაგრეები რომც გქონდეს, მაგრამ საძულვე­ ლი იყო ხალხისთვის, ისინი არას გარგია: რადგან ხალხი იარაღს ნუ მოჰკიდებს ხელს, თორემ ყოველთვის აღმოჩნდებიან მისი დახმარე­ ბის მოსურნე უცხოელები.
ჩვენს დროში ციხე­სიმაგრეები არც ერთ მთავარს არ გამოსდგო­ მია, ფორლელი გრაფინიას გარდა, როცა მისი მეუღლე ჯიროლამო10 გარდაიცვალა. სწორედ ციხე­სიმაგრის წყალობით შესძლო მან თა­ ვი დაეხსნა ხალხის რისხვისგან, დალოდებოდა მილანის დახმარებას და დაებრუნებინა სამკვიდრო. დრო კი მაშინ ისეთი იყო, რომ უცხო­ ელებმა ვერ შესძლეს დახმარებოდნენ ხალხს. მაგრამ შემდეგ, როცა თავს დაესხა ჩეზარე ბორჯა და მის წინააღმდეგ მტრულად განწყო­ ბილი ხალხი უცხოელს მიემხრო, ციხე­სიმაგრემ ვერაფერი უშველა მას11. ამიტომ მაშინაც და ადრეც მისთვის უმჯობესი იქნებოდა არ ჰქონოდა ციხე­სიმაგრე, ოღონდ კი ხალხისთვის საძულველი არ ყო­ ფილიყო. ყოველივე ამის გათვალისწინებით, მე ქების ღირსად მივიჩ­ ნევ იმას, ვინც აშენებს ციხე­სიმაგრეებს და იმასაც, ვინც არ აშენებს მათ, მაგრამ დავგმობ ყველას, ვინც ციხე­სიმაგრეების იმედით არა­ ვითარ ანგარიშს არ უწევს ხალხის მძულვარებას.

თავი XXI
როგორ უნდა იქცეოდეს მთავარი, რომელსაც სახელის მოხვეჭა სურს
არაფერი ისეთ პატივისცემას არ იწვევს მთავრის მიმართ, რო­ გორც დიდი საქმეები და მის მიერ იშვიათ თვისებათა გამოვლე­ ნა. ჩვენს დროში ამის ნიმუშად გვევლინება ფერანდო, თავდაპირ­ ველად არაგონის, ხოლო აწ ესპანეთის მეფე. ის შეიძლება თითქმის ახალ მთავრად იქნეს წოდებული, რაკიღა თავდაპირველად სუსტი მე­ ფე იყო, მაგრამ შემდეგ ისეთი სახელი და დიდება მოიხვეჭა, რომ საქ­ რისტიანო სამყაროს უპირველესი მბრძანებელი გახდა. და თუ კარგად ავწონ­დავწონით, დავინახავთ, რომ ყოველი მისი მოქმედება სიდია­ დის ნიშნითაა აღბეჭდილი, ზოგიერთი კი მართლაც რომ უჩვეულოა.
თავისი მმართველობის დასაწყისში ის თავს დაესხა გრანა­ დას, რითაც დასაბამი დაუდო თავის მომავალ ძლიერებას1. უწი­ ნარეს ყოვლისა, უნდა აღინიშნოს, რომ მან დროულად წამოიწყო ეს ომი და ამიტომ არ უფრთხოდა იმას, რომ ხელს შეუშლიდა ვინ­ მე: ამით მან დააცხრო კასტილიელი ბარონების თავნებობა, რადგა­ ნაც, ბრძოლის ეშხში შესულთ, აზრადაც არ მოსვლიათ, თუ მეფეს რაიმე სიახლის დანერგვა სურდა; ასე და ამგვარად მოიხვეჭა დი­ დი სახელი და ისე თვალთმაქცურად დაიმორჩილა ისინი, რომ ბა­ რონებს არც კი უგრძვნიათ ეს. ეკლესიისა და ხალხის სახსრებმა მას საშუალება მისცა შეენახა ჯარი და ამ გაჭიანურებული ომის შედე­ გად საკუთარი ლაშქრისთვის ჩაეყარა საფუძველი, რამაც შემდგომ ასე განადიდა იგი. ეგეც არ იყოს, უფრო დიდი მიზანდასახულობის განსახორციელებლად, სარწმუნოების მცველის ნიღაბს ამოფარე­ ბული, საღრმთო სისასტიკისათვის აღიძრა: გადაწყვიტა განედევნა მავრები2 და მთლიანად გაეწმინდა მათგან თვისი სამეფო. ამავე სა­ ბაბით თავს დაესხა აფრიკას3, დალაშქრა იტალია და, ბოლოს საფ­ რანგეთშიც შეიჭრა4. ამრიგად, მისი თვითეული მოქმედება უჩვეუ­ ლო გახლდათ და ყოველთვის განცვიფრებით ავსებდა საბოლოო შედეგით დაინტერესებულ მის ქვეშევრდომებს; მისი ყოველი მოქ­ მედება ისე სწრაფად ცვლიდა და ისეთნაირად განაპირობებდა ერ­ თიმეორეს, რომ თანამედროვენი გონს მოსვლასაც ვერ ასწრებდნენ და ამიტომ წინააღმდეგობაზე ლაპარაკიც კი ზედმეტი იყო.

მთავრისათვის არანაკლებ სასარგებლოა საშინაო მმართვე­ ლობაშიც იშვიათი მაგალითებით გამოიჩინოს თავი (მსგავსად იმი­ სა, რასაც ბერნაბო მილანელზე5 მოგვითხრობენ), როცა ესა თუ ის კაცი, რომელმაც სამოქალაქო ცხოვრებისათვის რაღაც უჩვეულო რამ ჩაიდინა, სულერთია, კარგი თუ ცუდი აზრით, – საამისო სა­ ბაბს აძლევს, და მისი დაჯილდოებისას თუ დასჯისას იმნაირი გა­ დაწყვეტილება მიიღოს, რომ ერთხმად აალაპარაკოს მთელი ხალ­ ხი. უწინარეს ყოვლისა, მთავარი უნდა ცდილობდეს, რომ ყოველი თავისი მოქმედებით მითქმა­მოთქმა გამოიწვიოს და დიდებულ და წარჩინებულ კაცად წარმოგვიჩინოს თავი. მთავარს პატივს სცემენ მაშინაც, როცა იგი ნამდვილ მტრად და ნამდვილ მეგობრად გვევ­ ლინება. ესე იგი, მაშინ, როცა ის, ყოველგვარი ნიღბის გარეშე, ვი­ ღაცას უჭერს მხარს ვიღაცის წინააღმდეგ. ამნაირი გადაწყვეტილე­ ბა ყოველთვის უფრო მომგებიანია, ვიდრე მიუმხრობლობა; ვინაი­ დან, როცა მთავრის ორი ძლევამოსილი მეზობელი საომრად იწვევს ერთმანეთს, საქმის ვითარება ისეთია, რომ მას ან უნდა ეშინოდეს გამარჯვებულისა, ან არ უნდა ეშინოდეს მისი. ორსავე შემთხვევაში, მთავრისათვის უმჯობესია აშკარად იმოქმედოს და ერთ­ერთს გამო­ უცხადოს ომი; არადა, პირველ შემთხვევაში, ყოველთვის გამარჯვე­ ბულის მსხვერპლად იქცევა, დამარცხებულის სასიხარულოდ, და ვეღარსად ჰპოვებს ხელისამპყრობს და თავშესაფარს. ვინაიდან გა­ მარჯვებულს არ სჭირდება საეჭვო მეგობრები, რომლებმაც გასაჭირ­ ში ზურგი აქციეს, მაგრამ ნურც დამარცხებულისაგან მოელის შეწყ­ ნარებას, რაკიღა არ ისურვა მხარში ამოსდგომოდა და მისი ხვედრი გაეზიარებინა. ანტიოქემ რომელიც ეტოლიელების თხოვნით ჩავი­ და საბერძნეთში, რათა რომაელები გაეძევებინა, ელჩები გაუგზავ­ ნა აქაიელებს6, რომაელი ხალხის მეგობრებს, და შეუთვალა, თქვენ­ თვის იყავით, ნურავის ნუ დაუჭერთ მხარსო. ეს საკითხი ირჩეოდა აქაიელთა საბჭოზე, სადაც ანტიოქეს ელჩი მოუწოდებდა მათ, მი­ უმხრობელნი დარჩენილიყვნენ, რაზედაც რომაელთა ელჩმა ასე­ თი პასუხი გასცა: „რაც შეეხება რჩევას, რომელსაც ყველაზე უმჯო­ ბესად და თქვენი ქვეყნისათვის ყველაზე სასარგებლოდ ასაღებენ,
– არაფერია ამაზე უფრო უკუღმართი, ვინაიდან ომში ჩაურევლო­ ბით ვერც ვისიმე კეთილგანწყობასა და ვერც სახელს მოიხვეჭთ და გამარჯვებულის დავლად იქცევით“7. და ყოველთვის ასე იქნება: ვინც

მთავრის მეგობარი არ არის, მიუმხრობლობას მოითხოვს, მეგობა­ რი კი ისურვებს, რომ ის აშკარად ჩაებას ომში. მხდალი მთავრები უშუალო საფრთხის თავიდან აცილების მიზნით, მიუმხრობლობის გზას ირჩევენ და ამიტომ უმეტესწილად იღუპებიან. მაგრამ როდე­ საც მთავარი გადაჭრით ემხრობა ვინმეს, ეს უკანასკნელი, გამარჯვე­ ბის შემთხვევაში, უფრო ძლევამოსილი გამოდის ბრძოლის ველი­ დან და მთავარი მთლიანად მასზე დამოკიდებული ხდება, მაგრამ ის გრძნობს, რამდენად დავალებულია მთავრისაგან და ამიტომ იძულე­ ბულია პატივისცემით ეპყრობოდეს მას, რადგანაც ადამიანები არა­ სოდეს არ არიან ისე უტიფარნი, რომ უმადურობით მიაგონ სანაც­ ვლო თავიანთ კეთილისმყოფელს. ეგეც არ იყოს, გამარჯვებაც არა­ სოდეს არ არის ისეთი სრული, რომ გამარჯვებულს აღარავინ აღარ სჭირდებოდეს და აღარაფერს უწევდეს ანგარიშს, მით უმეტეს, სა­ მართლიანობას. ხოლო თუ მთავრის მოკავშირე მარცხს განიცდის, ის ყოველთვის შეიწყნარებს და, შეძლებისდაგვარად, კიდევაც და­ ეხმარება მას; ასე რომ, მთავარი მოზიარე ხდება მისი ბედისა, რო­ მელმაც შეიძლება კვლავინდებურად წყალობის თვალით გადმოხე­ დოს ორივეს.
მეორე შემთხვევაში, როდესაც მეომარი მხარეების მდგომარე­ ობა ისეთია, რომ მთავარს შეუძლია არ ეშინოდეს გამარჯვებული­ სა, მაინც უფრო კეთილგონივრული იქნება, ერთ­ერთს დაუჭიროს მხარი, რაკიღა ერთს ამხობს მეორის დახმარებით, რომელიც, უფრო ჭკუადამჯდარი რომ იყოს, პირველის გადარჩენას უნდა ცდილობ­ დეს. გამარჯვებული კი მთლიანად მთავარზე დამოკიდებული ხდე­ ბა; ხოლო, რაღა თქმა უნდა, იმარჯვებს ის, ვისაც მთავარი უჭერს მხარს. აქვე უნდა აღინიშნოს, რომ მთავარი, თუკი აუცილებლობა არ აიძულებს, არასოდეს არ უნდა ჰკრავდეს კავშირს უფრო ძლე­ ვამოსილ მბრძანებელთან სხვებზე თავდასხმის მიზნით, როგორც ეს ზემოთ იყო ნათქვამი: ვინაიდან ამ უკანასკნელის გამარჯვების შემ­ თხვევაში მის ხელში აღმოჩნდება, მთავრები კი ყოველნაირად უნ­ და ცდილობდნენ, რომ არავიზე არ იყვნენ დამოკიდებულნი. ვენე­ ციელები მილანის დუკას წინააღმდეგ საბრძოლველად ფრანგებს დაუკავშირდნენ, თუმცაღა შეეძლოთ კია თავიდან აეცილებინათ ეს კავშირი, რომელიც საბედისწერო აღმოჩნდა მათთვის8. მაგრამ თუ ამ კავშირის გარეშე შეუძლებელია ფონს გასვლა, – ასეთი იყო

ფლორენციელების მდგომარეობა, როდესაც პაპმა და ესპანელებმა ლომბარდიის წინააღმდეგ დასძრეს ლაშქარი9, – მაშინ მთავარმა, ზემოხსენებული მოსაზრების თანახმად, ვიღაცას უნდა დაუჭიროს მხარი. არასოდეს არ უნდა ვიფიქროთ, რომ ამა თუ იმ სახელმწიფოს შეუძლია უხიფათო გადაწყვეტილების მიღება, პირიქით, უნდა ვივარაუდოთ, რომ ისინი იძულებულნი არიან მიიღონ არა ერთი და ორი სახიფათო გადაწყვეტილება, ვინაიდან თვით სინამდვილეა ისეთი, რომ ვერასოდეს ვერ შესძლებ თავიდან აიცილო ერთი უბედურება ისე, რომ მეორე უბედურება არ დაგატყდეს თავს; კეთილგონიერება კი სწორედ ისაა, რომ შეიცნო ამ უბედობათა თავისებურება და ბედნიერად მიითვალო უმცირესი უბედურება.
მთავარი იმასაც უნდა ცდილობდეს, რომ სიქველის მოყვარედ გვიჩვენებდეს თავს და წყალობას არ აკლებდეს ნიჭით ცხებულთ. ეგეც არ იყოს, თავის ქვეშევრდომთ მთავარი უნდა უნერგავდეს იმის რწმენას, რომ მათ შეუძლიათ გულმშვიდად მისდევდნენ თავი­ ანთ საქმეს: ვინ – ვაჭრობას, ვინ – მიწათმოქმედებას, ვინ კიდევ სხვა რამ ხელობას, რათა ერთი თავს არ იკავებდეს თავისი საცხოვრებ­ ლის შემკობისაგან, იმისი შიშით, ვაითუ ყველაფერი წამართვანო, ხოლო მეორე, გადასახადების შიშით, – სავაჭროს გახსნისაგან. ის კი არა და, ჯილდოს უნდა უნიშნავდეს ყველას, ვისაც სურს ამნაირ საქმეს მისდიოს და ვინც, ასე თუ ისე, ხელს უწყობს მისი ქალაქისა თუ მისი სახელმწიფოს განდიდებას. გარდა ამისა, წლის ყველა ხელ­ საყრელ დროს, დღესასწაულებსა და სანახაობებს უნდა მართავდეს ხალხის საამებლად. და რაკი ყოველი ქალაქი ამქრებად თუ წოდებე­ ბად იყოფა, მთავარი ანგარიშს უნდა უწევდეს ამ ფენებს, დროდად­ რო უნდა ესწრებოდეს მათ თავყრილობებს და კაცთმოყვარეობისა და დიდსულოვნების ნიმუშად ჩანდეს, მაგრამ, ამასთან, არასდროს უნდა ივიწყებდეს თავისი ღირსების სიდიადეს, რომლითაც აღბეჭ­ დილი უნდა იყოს მისი ყოველი ქცევა თუ საქმე.

თავი XXII
მთავრის მრჩეველთათვის
კარისკაცების შერჩევა მთავრისათვის სახუმარო საქმე როდია: ისინი კარგები ან ცუდები იქნებიან მისი კეთილგონიერების მიხედ­ ვით. მბრძანებელსა და მის უნარიანობაზე, უწინარეს ყოვლისა, იმ პირთა მიხედვით მსჯელობენ, რომელნიც მას გარს ახვევიან. თუ მათ თავიანთი ადგილი აქვთ მიჩენილი და მისი ერთგულნი არიან, მთა­ ვარი ყოველთვის ბრძენ კაცად იქნება მიჩნეული, რაკიღა შესძლო ღირსეულთა შერჩევა და მათი ერთგულების შენარჩუნება. მაგრამ თუ საქმე სხვაგვარადაა, მთავარს შეიძლება ყოველთვის ცუდი თვა­ ლით უყურებდნენ, ვინაიდან კარისკაცთა არამართებული არჩევანი უკვე მისი პირველი შეცდომა გახლავთ. ვინც იცნობდა ანტონიო და ვენაფროს1, სიენის მთავრის პანდოლფო პეტრუჩის კარისკაცს, შე­ უძლებელია უჭკვიანეს კაცად არ მიეჩნია პანდოლფო, რომელსაც ასეთი კარისკაცი ჰყავდა.
ადამიანები, მათი გონებრივი უნარის მიხედვით, შეიძლება სამ ჯგუფად დავყოთ2. ზოგს ყველაფერი თავისით ესმის, სხვები მხო­ ლოდ ახსნა­განმარტების შედეგად ახერხებენ გაგებას, დანარჩენ­ ნი კი ვერც თავისით და ვერც სხვების ახსნა­განმარტების მეშვეო­ ბით ვერას ხვდებიან. პირველნი უწარჩინებულესნი არიან, მეორენი
– წარჩინებულნი, მესამენი – ფუჭნი. ამიტომაც, თუკი პანდოლფო პირველთა რიცხვს არ ეკუთვნოდა, მეორეთა შორის მაინც უთუოდ იმსახურებდა ადგილს. რადგანაც ყველა, ვისაც იმის უნარი შესწევს, რომ განსჯის გზით გაარკვიოს, რით არის კარგი და რით არის ცუდი სხვისი სიტყვა თუ საქმე, დიდი მიხვედრილობითაც რომ არ გამოირ­ ჩეოდეს, მაინც ყოველთვის გამოიცნობს კარისკაცის კარგსა თუ ცუდ ქცევას და, ამრიგად, კარგს წაახალისებს, ხოლო ცუდს აღკვეთს. კა­ რისკაცებს კი, რომლებსაც აღარ ექნებათ მისი მოტყუების იმედი, მეტი გზა აღარ რჩებათ: მართებულად უნდა მოიქცნენ.
არსებობს ერთი უტყუარი ხერხი, რომლის წყალობითაც მთა­ ვარს ყოველთვის შეუძლია შეიცნოს თავისი კარისკაცი. როცა ის ხე­ დავს, რომ ეს უკანასკნელი თავის თავზე უფრო მეტს ზრუნავს, ვიდ­ რე მასზე, და რომ ყოველთვის და ყველაფერში მხოლოდ საკუთარ გამორჩენას მიელტვის, ასეთი კაცი არასოდეს არ ივარგებს კარის­

კაცად და არ შეიძლება მასზე დანდობა, ვინაიდან იმას, ვისაც სხვა ანიჭებს ძალაუფლებას, თავის თავზე კი არ მართებს ფიქრი, არამედ მთავარზე, და არც სხვა რამ საზრუნავი უნდა გააჩნდეს, გარდა იმისა, რაც პირადად ეხება მთავარს. მეორეს მხრივ, მთავარი უნდა ცდი­ ლობდეს შეინარჩუნოს თავისი კარისკაცის ერთგულება, ზრუნვას არ აკლებდეს, კუთვნილს მიაგებდეს, წყალობით ავსებდეს და, ამ­ რიგად, ინადირებდეს მის გულს, ხოლო პატივსა და პასუხისმგებ­ ლობას თანაბრად ინაწილებდეს მასთან, რათა ეს უკანასკნელი ხე­ დავდეს, რარიგ სჭირდება მთავარს და დიდი პატივისა და წყალობის გამო აღარ ესწრაფვოდეს სხვა პატივსა თუ წყალობას, დიდი პასუ­ ხისმგებლობის გამო კი შიშით უყურებდეს ცვლილებებს, ვინაიდან უნდა ესმოდეს, რომ მთავრის გარეშე ცუდად წაუვა საქმე. თუ მთა­ ვარი და მისი კარისკაცები ასე იქცევიან, მათ შეუძლიათ ენდონ ერ­ თმანეთს, თუ არა და, ერთ­ერთ მათგანს სასიკეთო არა ელის რა.


თავი XXIII
როგორ უნდა დააღწიო თავი პირმოთნეთ

არ მინდა დუმილით ავუარო გვერდი კიდევ ერთ მნიშვნელოვან საკითხს და შეცდომას, რომლისგანაც მთავრებს ძალზე უჭირთ თა­ ვის დაზღვევა, თუკი დიდი გამჭრიახობით არ გამოირჩევიან და ვერ ახდენენ სათანადო არჩევანს. მე ვგულისხმობ პირმოთნეთ, რომლე­ ბითაც სავსეა ყოველი სასახლის კარი, ვინაიდან ადამიანები ისეთ­ ნაირი სიამოვნებით ეძლევიან თვითტკბობას და იმნაირად ცდები­ ან ამ მხრივ, რომ ძნელად თუ ვინმე ახერხებს ამ მართლაცდა შავი ჭირისაგან დაიხსნას თავი; ხოლო თუ მისგან თავის დაღწევას დაა­ პირებენ, არც ისაა გამორიცხული, რომ ზიზღის საგნად იქცნენ. ვი­ ნაიდან მთავარს არ გააჩნია პირმოთნეთაგან თავის დახსნის სხვა სა­ შუალება, გარდა იმისა, რომ დაარწმუნოს ხალხი, თითქოს სულაც არ შეურაცხყოფს სიმართლის თქმა; მაგრამ თუ ყველა, ვისაც კი მო­ ეპრიანება, სიმართლეს მოახსენებს მთავარს, მისი ღირსება უთუ­ ოდ შეიბღალება. ამიტომ კეთილგონიერი მთავარი მესამე გზას უნ­ და მისდევდეს: თავის სახელმწიფოში უნდა არჩევდეს ბრძენ კაცთ და მხოლოდ მათ რთავდეს სიმართლის თქმის ნებას, თანაც, არა ყო­

ველთვის, არამედ მისი შეკითხვების პასუხად. მაგრამ მთავარი ყვე­ ლაფერს უნდა ეკითხებოდეს თავის რჩეულთ, ისმენდეს მათ აზრს და შემდეგ თვითონვე არჩევდეს საკითხს. ყველა ამ მრჩეველს ერ­ თად და თვითოეულს ცალ­ცალკე მთავარი ისე უნდა ეპყრობოდეს, რომ მათ ესმოდეთ: რაც უფრო გულახდილნი იქნებიან, მით უფრო აამებენ მთავარს. მათ გარდა კი ყურს არავის უნდა უგდებდეს, მტკი­ ცედ იცავდეს მიღებულ გადაწყვეტილებას და განუხრელად ახორ­ ციელებდეს მას. ვინც სხვაგვარად იქცევა, ან პირმოთნეთა მსხვერპ­ ლი ხდება, ან ერთთავად სხვადასხვა შეხედულებათა შორის მერყე­ ობს, რამაც შეუძლებელია დაცინვის საგნად არ აქციოს იგი.
მე მინდა მოვიტანო აქ თანადროული ცხოვრებიდან აღებული ერთი მაგალითი. პრელატმა ლუკამ1, ახლანდელი იმპერატორის მაქსიმილიანეს მრჩეველმა, მის უდიდებულესობაზე საუბრისას შე­ ნიშნა, რომ ის არავის ეთათბირებოდა და არასოდეს იქცეოდა სა­ კუთარი გადაწყვეტილების თანახმად, რაც იმით აიხსნება, რომ მისი ქცევა მთლიანად უპირისპირდებოდა ზემოაღნიშნულ წესებს. საქ­ მე ისაა, რომ იმპერატორი გულჩათხრობილი კაცი გახლავთ, არავის უმჟღავნებს თვის ზრახვებს და არც ვისიმე აზრი აინტერესებს. მაგ­ რამ როგორც კი იმპერატორის განზრახვა, მისი განხორციელებისას, მჟღავნდება და აშკარა ხდება, მრჩევლები ცდილობენ ხელი ააღები­ ნონ განზრახულზე და იმპერატორიც, თავისი სისუსტის გამო, მარ­ თლა უარყოფს მას. აი, რატომაა, რომ რასაც დღეს აკეთებს, ხვალ ანგრევს, და ვერასოდეს ვერ გაიგებ, რა სურს, ანდა რას აპირებს; ამიტომ მისი გადაწყვეტილება არასოდეს არ არის სანდო.
მთავარი ყოველთვის უნდა ეთათბირებოდეს თავის მრჩევლებს, მხოლოდ ეგ კია, როცა თვითონ მოეპრიანება და არა როცა სხვებს სურთ; მეტიც, ვერავინ უნდა უბედავდეს იმის რჩევას, რაც მთავარს არ უკითხავს მისთვის. მაგრამ თვითონ კი დაუზარებლად უნდა იძ­ ლეოდეს კითხვებს და, მათ პასუხად, მოთმინებით ისმენდეს სიმარ­ თლეს; მეტსაც გეტყვით, კიდევაც უნდა მრისხანებდეს, თუკი ეჩვე­ ნება, რომ ვიღაცა რაღაცის გამო ცდილობს დაუმალოს სიმართ­ ლე. და თუმცა ზოგიერთებს ჰგონიათ, რომ მთავარი, რომელსაც კე­ თილგონიერ კაცად თვლიან, თავის თავს კი არ უნდა უმადლოდეს ამას, არამედ ჭკვიან მრჩევლებს, რომლებიც მას გარს ახვევიან, მაგ­ რამ ისინი უეჭველად ცდებიან, ვინაიდან უტყუარია წესი, რომელ­

საც გამონაკლისიც არ გააჩნია და რომლის მიხედვითაც მხოლოდ ბრძენ მთავარს შეიძლება ჰყავდეს კარგი მრჩევლები. ოღონდ მთავა­ რი მთლიანად არ უნდა დაემორჩილოს ერთი კაცის და, თანაც, ძალ­ ზე ჭკვიანი კაცის გავლენას. ამ შემთხვევაში გავლენა შეიძლება ნა­ ყოფიერიც იყოს, მაგრამ დიდხანს კი არ გასტანს, ვინაიდან ეს ჭკვი­ ანი კაცი მთავარს მალე წაართმევს ძალაუფლებას. ხოლო როდესაც მთავარი რამდენიმე პირს ეთათბირება, ვერასოდეს ვერ ეღირსება იმას, რომ მათი თათბირი ერთმანეთს ეთანხმებოდეს, და თუ გონი­ ერი კაცი არ არის, ვერც თვითონ შესძლებს მათი სხვადასხვა აზრის შეთანხმებას: ყველა მრჩეველი მხოლოდ საკუთარ გამორჩენაზე და­ იწყებს ფიქრს და თვითონ კი ვერ მოახერხებს ვერც მათ გამოსწო­ რებას და ვერც გამოცნობას. ასე ყოფილა და ასე იქნება, ვინაიდან ადამიანები ყოველთვის ბოროტნი არიან, თუკი აუცილებლობა არ აიძულებთ სიკეთის გზა აირჩიონ. აქედან გამომდინარე, ყოველი კე­ თილი რჩევა, ვინც უნდა იძლეოდეს მას, მთავრის კეთილგონიერების შედეგია და არა პირიქით: მთავრის კეთილგონიერება როდია კეთი­ ლი რჩევის შედეგი.

თავი XXIV
რატომ დაკარგეს ითალიელმა მთავრებმა თავიანთი სამთავროები
როდესაც კეთილგონივრულად იცავს ზემოხსენებულ წესებს, ახალი მთავარი ძველის გავლენას იძენს და მისი მდგომარეობა სახელმწიფოში უფრო მტკიცე და უფრო მყარიც კი ხდება, ვიდრე იმისი, ვისაც ძველთაგანვე ხელთ უპყრია ძალაუფლება. საქმე ისაა, რომ ახალი მთავრის ქცევა უფრო მეტ ყურადღებას იქცევს, ვიდრე მემკვიდრეობითი მთავრის საქციელი, და თუ ქველ კაცად იქნა ცნობილი, მისი მოქმედება უფრო მეტად ხიბლავს და უფრო მეტად ავალდებულებს ხალხს, ვიდრე დინასტიის სიძველე. ვინაიდან ადამიანებს აწმყო უფრო უყვართ, ვიდრე წარსული, და თუ დღევანდელი დღით კმაყოფილნი არიან, სხვას აღარ დაგიდევენ. მეტიც, არაფერს დაიშურებენ მთავრის დასაცავად, თუკი მან, სხვა მხრივ, თვითონვე არ უმტრო საკუთარ თავს. ასე რომ, ორმაგ დიდებას მოიხვეჭს ახალი სამთავროს ფუძემდებელი და ღირსეული

კანონებით მისი შემამკობელი და განმამტკიცებელი, ისევე როგორც ორმაგ სირცხვილს ჭამს ის, ვინც მთავრად დაიბადა, მაგრამ თავისი უგუნურობით დაკარგა ტახტი. და თუ კარგად დავუკვირდებით იმ იტალიელ მბრძანებლებს, რომლებმაც ჩვენს დროში დაკარგეს ძალაუფლება, როგორც, მაგალითად, ნეაპოლის მეფემ, მილანის დუკამ და სხვებმა, დავინახავთ, რომ ყველა მათგანს საერთო ნაკლი ჰქონდა: უთაურად უძღვებოდნენ სამხედრო საქმეს, რისი მიზეზებიც დაწვრილებით განვიხილეთ ზემოთ. ეგეც არ იყოს, ზოგი მათგანი თავისსავე ხალხს მტრობდა, ხოლო მათ, ვის მიმართაც ხალხი კეთილად იყო განწყობილი, ვერ შესძლეს თავი დაეზღვიათ დიდებულთაგან. ამ მიზეზების გარეშე შეუძლებელია ხელიდან გამოგეცალოს სახელმწიფო, რომელსაც საკმაო ძალა შესწევს საიმისოდ, რომ ბრძოლის ველზე გამოიყვანოს ჯარი.
ფილიპე მაკედონელი1 (ალექსანდრე დიდის მამა კი არა, არამედ ის, ვინც დაამარცხა ტიტუს კვინციუსმა2) მხოლოდ პატარა სახელმ­ წიფოს მფლობელი იყო, პატარასი­მეთქი ვამბობ რომისა და საბერ­ ძნეთის სიდიადესთან შედარებით, რომლებიც თავს დაესხნენ მას. მიუხედავად ამისა, რაკიღა მეომარი კაცი იყო, ხალხსაც მოწყალედ ექცეოდა და დიდებულებთანაც ღირსეულად ეჭირა თავი, დიდხანს წარმატებით ეომებოდა მათ და, მართალია, ბოლოს და ბოლოს, რამდენიმე ქალაქი კი დაკარგა, მაგრამ შეინარჩუნა ტახტი. ამიტომ ეს ჩვენი მთავრები, რომლებიც ამდენხანს ფლობდნენ თავიანთ საბ­ რძანებლებს და ბოლოს მაინც დაკარგეს ისინი, ბედისწერას კი არ უნდა ადანაშაულებდნენ, არამედ თავიანთსავე უნიათობას. რადგა­ ნაც მშვიდობიანობის ჟამს არასოდეს უფიქრიათ, რომ დროება შე­ იცვლებოდა (მყუდრო ამინდში ვის ახსოვს ქარიშხალი? – ეს ნაკლი ხომ საერთოა ყველა კაცისთვის!), ხოლო ძნელბედობისას გაქცევაზე უფრო ფიქრობდნენ, ვიდრე თავდაცვაზე, იმის იმედით, რომ დამპყ­ რობლის თავნებობით მოთმინებიდან გამოსული ხალხი, ბოლოს და ბოლოს, უკანვე დააბრუნებდა მათ. ამნაირი გადაწყვეტილება, რო­ ცა სხვა საშველი არსადა სჩანს, გამართლებულია, მაგრამ ამის გამო სხვა გამოსავლის ძიებაზე ხელის აღება მიუტევებლად მიმაჩნია. ვინ ეცემა იმის იმედით, რომ ვიღაცა წამოაყენებს? მშველელი შეიძლე­ ბა არც გამოჩნდეს, მაგრამ კიდევაც რომ გამოჩნდეს, მთავარს ბევრს არას არგია, ვინაიდან ამნაირი თავდაცვა მასზე როდია დამოკიდე­

ბული და ამიტომაც არ არის საიმედო. სანდო, ქმედითი და საიმე­ დოა მხოლოდ იმნაირი თავდაცვა, რომელიც პირადად მთავარსა და მის სიქველეზეა დამოკიდებული.

თავი XXV
როგორია ბედისწერის გავლენა კაცთა ცხოვრებაზე და როგორ შეიძლება წინ აღუდგე მას
მე ვიცი, ბევრი კაცი იმ აზრისა იყო და ახლაც იმავე აზრზე დგას, რომ ამქვეყნიური მოვლენების მსვლელობას ბედისწერა და ღმერთი წარმართავენ, და რომ კაცთა კეთილგონიერებას არამც თუ არ შე­ უძლია რაიმეს შეცვლა, არამედ სრულიად უმწეოა განგების წინაშე. აქედან გამომდინარე, შეიძლებოდა დაგვესკვნა: რა საჭიროა ოფლის ღვრა და ჭაპანწყვეტა, ყველაფერი მივანდოთ განგების ნებას. ამ აზ­ რმა საყოველთაო აღიარება მოიპოვა ჩვენს დროში, რაც აიხსნება ყოველგვარი ადამიანური წინასწარხედვის სრულიად გამომრიცხ­ ველი უჩვეულო ცვლილებებით, რომლებიც აწ უკვე ჩვეულებრივ და ყოველდღიურ მოვლენებად იქცნენ. მათზე ფიქრისას, ნაწილობ­ რივ მეც ამ აზრისაკენ ვიხრები ხოლმე. მაგრამ რაკიღა დაუშვებელია ჩვენი თავისუფალი ნების უგულებელყოფა, მე მზადა ვარ ჭეშმარი­ ტებად ვაღიარო იმის შესაძლებლობა, რომ ბედისწერა განაპირო­ ბებს ჩვენი მოქმედებების ნახევარს, ხოლო მეორე ნახევარს, მთლი­ ანად თუ არა, ოდნავ ნაკლებს მაინც, ჩვენვე გვანდობს. ბედისწერას მე ვამსგავსებ ბობოქარ მდინარეს, გამძვინვარებული რომ გადმოლა­ ხავს ნაპირებს, წალეკავს ხეობებს, ძირფესვიანად თხრის ხეებს, ან­ გრევს შენობებს, ერთი ადგილიდან გლეჯს და მეორეზე გადააქვს მი­ წა; ყველა გაურბის, ყველა უკუიქცევა მისი სიშმაგის წინაშე, არავის ძალუძს წინ აღუდგეს მის მძვინვარებას.
მიუხედავად ამისა, მაინც რჩება იმის შესაძლებლობა, რომ ადა­ მიანებმა, მყუდროების ჟამს, რაიმე იღონონ მის წინააღმდეგ: აღმარ­ თონ მიწაყრილები, კაშხლები და ჯებირები, ისე რომ, ახალი წყალ­ დიდობისას მდინარე ან თავის კალაპოტში დაეტიოს, ანდა მისი მძვინვარება ძველებურად მძაფრი და ყოვლისმმუსვრელი აღარ აღ­ მოჩნდეს. ასევეა ბედისწერაც, რომელიც თავის ძალმოსილებას ავ­ ლენს იქ, სადაც არავის უზრუნვია იმაზე, რომ საპირისპირო ძალა

დაეხვედრებინა მისთვის, და რომელიც თავის მძვინვარებას მიმარ­ თავს იმ მხარეს, სადაც არ ეგულება მისი დამაოკებელი ჯებირები თუ სიმაგრეები. და თუ თვალს გადავავლებთ იტალიას, რომელიც არის ამ ცვლილებების ასპარეზიცა და მათი მიზეზიც, – გაშლილ ტრამალად, უჯებირო და უმიწაყრილო ტრამალად წარმოგვიჩნდება იგი. რადგან ისევე საიმედოდ დაცული რომ იყოს, როგორც გერმა­ ნია, ესპანეთი და საფრანგეთი, ეს წყალდიდობა ასეთ საბედისწერო ცვლილებებს ვერ გამოიწვევდა, მეტიც, შეიძლებოდა სულაც თავი­ დან აგვეცილებინა იგი.
მაგრამ თუ კერძო შემთხვევებით შემოვიფარგლები, მე ვიტყვი, როგორ იღუპება დღეს მთავარი, რომელიც ჯერ კიდევ გუშინ ბედ­ ნიერი იყო, თუმცაღა არ იგრძნობა, რომ მის ბუნებას ან მის თვისე­ ბებს რაიმე ცვლილება განეცადოს. მე მგონია, ეს აიხსნება, უწინა­ რეს ყოვლისა, იმავე მიზეზებით, რომლებზედაც ზემოთ დაწვრილე­ ბით ვილაპარაკე, კერძოდ, იმით, რომ მთავარი, რომელიც მთლია­ ნად ბედისწერასაა მინდობილი, იღუპება, როგორც კი ბედი პირს იბრუნებს მისგან. მე ისიც მგონია, რომ ბედნიერია ის, ვისი მოქმე­ დებაც დროის თავისებურებას ეთანხმება და ესადაგება, და ზუს­ ტად ასევე, უბედურია ის, ვისი მოქმედებაც დროს არ შეესაბამება. ამიტომაც ჩვენ ვხედავთ, რომ ერთი და იმავე მიზნისაკენ, კერძოდ, დიდებისა და სიმდიდრისაკენ სწრაფვისას, ადამიანები სხვადასხვა­ ნაირად იქცევიან: ერთნი სიფრთხილით მიიწევენ მიზნისაკენ, მეო­ რენი შლეგური შემართებით, ერთნი ძალადობით, მეორენი ცბიე­ რებით, ერთნი მოთმინებით, მეორენი სულსწრაფობით, და ყველა მათგანს შეუძლია ამ სხვადასხვა გზით მიაღწიოს დასახულ მიზანს. იმასაც ვხედავთ, რომ ორი ფრთხილი და წინდახედული კაციდან ერთი ახერხებს მიზნის მიღწევას, მეორე კი ვერა, და ზუსტად ასევე, ერთნაირად ბედნიერნი არიან ორი სხვადასხვა გზით – სიფრთხი­ ლითა და შლეგური შემართებით – მიზნის მიმღწევნი, რაც აიხსნება მხოლოდ და მხოლოდ დროის თავისებურებით, რომელსაც ეთანხ­ მება ან არ ეთანხმება მათი მოქმედება. ამითვე აიხსნება ისიც, რაც ზემოთ მოგახსენეთ, კერძოდ ის, რომ ორი კაცი, რომელიც სხვადას­ ხვაგვარად მოქმედებს, ერთსა და იმავე შედეგს აღწევს, მაშინ რო­ დესაც ერთნაირად მოქმედი ორი კაციდან ერთი აღწევს, მეორე კი ვერ აღწევს მიზანს. ამითვეა განპირობებული კეთილდღეობის ცვა­

ლებადობაც, რადგანაც თუ ფრთხილსა და წინდახედულ კაცს ისე­ თი დრო უდგას და გარემოებებიც იმნაირად ერწყმიან ერთმანეთს, რომ მისი მოქმედება მართებულია, ბედნიერი იქნება იგი, მაგრამ თუ დროება გარემოებებთან ერთად იცვლება, მისი საქმე წასულია, ვი­ ნაიდან მათ კვალდაკვალ არ იცვლის მოქმედების გზასაც და გეზ­ საც. არ არსებობს იმდენად კეთილგონიერი კაცი, რომ მიესადაგოს დროის მოთხოვნებს, რადგანაც, ჯერ ერთი ძნელია ბუნებრივი მიდ­ რეკილებების დათრგუნვა და, მეორეც, რაკიღა ერთი გზით ყოველ­ თვის აღწევდა წარმატებას, ვერ დააჯერებს საკუთარ თავს, რომ სა­ ჭიროა ამ გზიდან გადახვევა. აი, რატომაა, რომ ფრთხილ კაცს, როცა ეს საჭიროა, არ შეუძლია ჯიქურ მოქმედებაზე გადასვლა და ამიტომ იღუპება. მაგრამ მისი ბუნება რომ დროსთან ერთად იცვლებოდეს, მისი ბედი უცვლელი დარჩებოდა.
პაპი იულიუს II ყოველთვის ჯიქურ მოქმედებას არჩევდა და დრო და გარემოებები ისეთნაირად შეესაბამებოდნენ მის მოქმედე­ ბას, რომ ყოველთვის წარმატებით აგვირგვინებდა საქმეს. განვიხი­ ლოთ მისი პირველი ლაშქრობა ბოლონიის წინააღმდეგ, როცა მეს­ სერ ჯოვანი ბენტივოლი1 ჯერ კიდევ ცოცხალი იყო. ვენეციელები დრტვინავდნენ, ხოლო ესპანეთის მეფე საფრანგეთს ეთათბირებო­ და ამ საქმესთან დაკავშირებით. მიუხედავად ამისა, მან მთელი თა­ ვისი მძვინვარებითა და სიფიცხით წამოიწყო ეს ომი და პირადად ჩაუდგა სათავეში ლაშქარს. ამნაირმა გადაწყვეტილებამ საგონებელ­ ში ჩააგდო ვენეციელები და ესპანეთი: ვენეციელების ყოყმანს ში­ ში ედო საფუძვლად, ესპანეთისას კი იმის სურვილი, რომ ხელახ­ ლა დაუფლებოდა ნეაპოლის სამეფოს2. მეორეს მხრივ, მან უკან გაიყოლია საფრანგეთის მეფე, რომელიც ხედავდა, რომ პაპმა უკ­ ვე დაიწყო ომი; ამიტომ, ვენეციელების დასამცირებლად, დააპირა მისი მიმხრობა3 და მართებულად გადაწყვიტა, რომ უთუოდ მოიმ­ დურებდა პაპს, თუკი ლაშქარს არ მიაშველებდა. ამრიგად, თავი­ სი ჯიქური მოქმედების წყალობით, იულიუსმა მიაღწია იმას, რასაც ვერ მიაღწევდა, მთელი თავისი ადამიანური სიბრძნით, ვერც ერ­ თი მღვდელთმთავარი, ვინაიდან რომიდან დაძვრა რომ იმ დრომ­ დე გადაედო, როცა დაიდებოდა ყველა დაურღვევი ხელშეკრულება და ყველაფერი მოწესრიგდებოდა, – როგორც მოიქცეოდა მის ად­ გილას რომელიც გნებავთ მღვდელთმთავარი, – თამამად შეიძლება

ითქვას, რომ კოვზი ნაცარში ჩაუვარდებოდა. რადგანაც საფრანგე­ თის მეფე ათას თავის გასამართლებელ საბაბს გამოჩხრეკდა, სხვე­ ბი კი ათასნაირი მუქარით გასაქანს არ მისცემდნენ მას. აღარაფერს ვიტყვი მის დანარჩენ მოქმედებათა შესახებ, რომელნიც ერთმანეთს ჰგვანან და ერთნაირი წარმატებებითვე დაგვირგვინდნენ. დღემოკ­ ლეობამ მარცხის სიმწარე არ აწვნევინა პაპს, რადგანაც ისეთი დრო რომ დამდგარიყო, რომელიც ფრთხილ მოქმედებას მოითხოვდა, მი­ სი საქმე წასული იყო, ვინაიდან არასოდეს გადაუხვევდა იმ გზიდან, რომლითაც წარმართავდა მისი ბუნება.
დასასრულ, დასკვნის სახით ვიტყვი, რომ, ბედის ცვალებადო­ ბისას, ადამიანები, რომლებიც ჯიუტად მისდევენ მოქმედების ერ­ თხელ და სამუდამოდ არჩეულ გზას, ბედნიერნი არიან მანამ, სანამ მათი მოქმედება და ბედისწერა ერთმანეთს შეესაბამებიან, წინააღმ­ დეგ შემთხვევაში, მათი ბედნიერება უბედურებით იცვლება. მაგრამ, ჩემის აზრით, უმჯობესია თამამი იყო, ვიდრე ფრთხილი და წინდახე­ დული, რადგანაც ბედისწერა – ქალია, და მის მოსათვინიერებლად არ უნდა იშურებდე მუჯლუგუნებსა და წიხლებს: ვინც არ იშურებს, უფრო ადვილად იურვებს მას, ვიდრე ფრთხილი და მოკრძალებუ­ ლი კაცი. ამიტომ ბედისწერა, ქალისა არ იყოს, ყოველთვის სიჭაბუ­ კეს ამჯობინებს, რადგანაც სიჭაბუკე უფრო თამამია, დაურიდალი და უფრო თავდაჯერებულად მბრძანებლობს მასზე.


თავი XXVI
შეგონება ბარბაროსთაგან იტალიის განთავისუფლებისათვის

ყოველივე ზემოთქმულს რომ განვიხილავ, მე გულში ვამბობ: შე­ საძლებელია თუ არა, რომ იტალიის აწინდელმა სინამდვილემ დი­ დება მოახვეჭინოს ახალ მთავარს, და იძლევა თუ არა ეს სინამდვი­ ლე იმის საშუალებას, რომ კეთილგონიერმა და ქველმა მთავარმა, თავისდა სასახელოდ და თანამემამულეთა საკეთილდღეოდ, ახალი სული შთაბეროს მას? – და იმ დასკვნამდე მივდივარ, რომ გარემო­ ებათა დამთხვევა ამჟამად ისე ხელსაყრელია ახალი მთავრისათვის, რომ არც კი ვიცი, ოდესმე მისცემია თუ არა მას უფრო ხელსაყრელი შემთხვევა. და თუ, როგორც ზემოთ მოგახსენეთ, მოსეს სიქველის

გამოსავლენად საჭირო იყო, რომ ისრაელის ხალხი დამონებული ყოფილიყო ეგვიპტეში, ხოლო კიროსის სიდიადისა და სიმამაცის გასაცხადებლად, სპარსელები შევიწროებულნი უნდა ყოფილიყვ­ ნენ მიდიელთაგან, და, ბოლოს, თეზევსის დიად საქმეთა ნათელსა­ ყოფად აუცილებელი იყო ათენელების დაქსაქსულობა1, – ზუსტად ასევე, ამჟამადაც, იტალიური სულის მთელი სიქველის გამოსავლე­ ნად, აუცილებელი გახლდათ, რომ იტალიას არნახული უბედურე­ ბა დასტყდომოდა თავს; რომ ის ებრაელებზე უფრო მეტად დამო­ ნებული, სპარსელებზე უფრო მეტად შევიწროებული და ათენე­ ლებზე უფრო მეტად დაქსაქსული იყოს, რომ აღარც წინამძღოლი ჰყავდეს და აღარც წესრიგის ნატამალი გააჩნდეს, განადგურებულს, გაპარტახებულს, განძარცვულს, ფეხქვეშ გათელილს, თავლაფდას­ ხმულსა და მიწასთან გასწორებულს. და თუმცა ზოგ­ზოგში აქამდეც გამოვლენილა სიქველისა და სიმხნევის სული, რაც თითქოს იმედს გვაძლევდა, რომ როგორც იქნა ვეღირსეთ ღმერთის მიერ მოვლე­ ნილ მხსნელთ, მაგრამ ვაი რომ ყველაზე დიდი წარმატებების შემ­ დეგ ბედისწერა გზას უღობავდა მათ, ასე რომ, იტალია, სასიკვდილო სარეცელზე სულთმობრძავი სნეულის მსგავსად, დღემდე მოელის კაცს, რომელიც მოუფონებს მის ჭრილობებს და ბოლოს მოუღებს ლომბარდიის ძარცვასა და გაპარტახებას, ტოსკანისა და ნეაპოლის სამეფოს აოხრებასა და იავარყოფას და, ბოლოს და ბოლოს, გან­ კურნავს მის დაჩირქებულ წყლულებს. როგორ ევედრება საბრალო ღმერთს, რომ მისმა მოწყალებამ მოუვლინოს ბარბაროსთა გულმ­ ხეცობისა და სისასტიკისაგან გამათავისუფლებელი და დამხსნელი! რა ერთსულოვნად დარაზმული დადგება იგი სახალხო დროშის ქვეშ, ოღონდაც კი გამოჩნდეს მხსნელი! და ამჟამად არავინაა ისეთი, ვის­ ზედაც იგი უფრო მეტ იმედს ამყარებდეს, ვიდრე თქვენს ბრწყინვა­ ლე გვარზე, რომელსაც თავისი სიქველისა და სვებედნიერების წყა­ ლობით (მას ხომ თვით ღმერთი და ეკლესია მფარველობენ, რომ­ ლის წინამძღვრადაც დღეს თქვენი ერთ­ერთი წევრი გვევლინება2) შეეძლო სათავეში ჩასდგომოდა სამშობლოს განთავისუფლების საქ­ მეს. და ეს, ალბათ, არ გახდება შეუძლებელი, თუკი მისაბაძ ნიმუშად დავსახავთ იმ დიდი ადამიანების ცხოვრებას, რომლებზედაც ზემოთ გელაპარაკეთ. მართალია, ამნაირი ადამიანები იშვიათნი და განც­ ვიფრების ღირსნი არიან, მაგრამ, ასეა თუ ისე, ისინიც ადამიანები

იყვნენ, და თვითეულ მათგანს მოქმედების უფრო უმნიშვნელო საბა­ ბი ჰქონდა, ვიდრე თქვენა გაქვთ დღეს; მათი ღვაწლი, თქვენს მომა­ ვალ ღვაწლთან შედარებით, არც უფრო სამართლიანი იყო და არც უფრო ადვილი, და, ბოლოს, არც ღმერთი მფარველობდა მათ უფ­ რო მეტად, ვიდრე ამჟამად გმფარველობთ თქვენ! სამართლიანო­ ბაც ესაა სწორედ, რადგან მხოლოდ ის ომია სამართლიანი, რომე­ ლიც აუცილებელია და მხოლოდ ის იარაღია წმინდა, რომელიც ერ­ თადერთ სასოებად დაუსახავს ხალხს3. ამნაირი ღვაწლისათვის ყვე­ ლაფერი მზადაა, ხოლო ამნაირ მზადყოფნას ვერაფერი დაუდგება წინ, თუკი სათანადოდ გამოიყენებენ ჩემს მიერ სახელმძღვანელოდ დასახულ წესებს.
ეგეც არ იყოს, ურიცხვი სასწაულებით გვიცხადებს ღმერთი თავის ნებას: შუა გაიპო ზღვა, გზას გიჩვენებდათ ღრუბელი, წყა­ ლი წარმოადინა კლდემ და წვიმასავით ჩამოდიოდა მანანა ციდან4,
– ყველაფერი შეერთდა თქვენდა განსადიდებლად; დანარჩენი თვი­ თონვე უნდა აღასრულოთ. ღმერთს არა ნებავს, რომ ყველაფერი თვითონ მოიმოქმედოს, რათა არ მიგვხადოს თავისუფალი ნება და ჩვენი კუთვნილი დიდება. და რა გასაკვირია, რომ ვერცერთმა ზე­ მოხსენებულმა იტალიელმა ვერ შესძლოს ის, რაც, თუ იმედი გაგ­ ვიმართლდა, უნდა შესძლოს თქვენმა ბრწყინვალე გვარმა, და რომ იტალიაში მომხდარი ამდენი გადატრიალებისა და ამდენი სისხლის­ მღვრელი ომების შემდეგ, ერთის შეხედვით, მაინც ისე ჩანს, რომ სა­ მამაცო ზნე მთლიანად მიინავლა ჩვენს ქვეყანაში. ეს აიხსნება იმით, რომ ძველი დაწესებულებები უვარგისნი იყვნენ, და რომ არ აღმოჩ­ ნდა კაცი, რომელიც მათ ნაცვლად დააფუძნებდა ახალთ. არაფერი ისეთ სახელს არ უხვეჭს ახლად აღზევებულ კაცს, როგორც მის მი­ ერ მიკვლეული ახალი კანონებისა და ახალი დაწესებულებების და­ ფუძნება: როცა ისინი მტკიცედ არიან დაფუძნებულნი და სიდიადის ნიშნით აღბეჭდილნი, პატივისცემასა და განცვიფრებას გვინერგავენ თავიანთი შემოქმედის მიმართ. ხოლო იტალიაში ულევია ისეთი მა­ სალა, რომელსაც შეუძლია მიიღოს ყოველგვარი ფორმა. დიდი სიქ­ ველე თავს იჩენს მის შვილებში, თუკი ამავე სიქველისაგან განძარ­ ცული არ იქნა მათ სათავეში მდგომი ხალხი. დაუკვირდით ორთაბ­ რძოლებსა და მცირერიცხოვანი რაზმების შეტაკებებს. თქვენ დარ­ წმუნდებით, რაოდენ მაღლა დგანან იტალიელები ძალმოსილების,

სიმარჯვისა და საზრიანობის მხრივ, მაგრამ როდესაც ისინი მრავალ­ რიცხოვან ლაშქრად ერთიანდებიან, მთელი მათი ღირსება ქარწყლ­ დება, ვინაიდან საქმის მცოდნენი ურჩნი არიან, ხოლო ყველას შე­ უძლია საქმის მცოდნედ მოჰქონდეს თავი, ვინაიდან დღემდე არ გა­ მოჩენილა თავისი სიქველითა თუ სვებედნიერებით სხვებზე იმდენად მაღლა მდგომი კაცი, რომ ყველანი უყოყმანოდ ემორჩილებოდნენ მას. აი, რატომაა, რომ ამდენი ხნის განმავლობაში, კერძოდ, უკანას­ კნელი ოცი წლის მანძილზე გადახდილ ყველა ომში, მარტოოდენ იტალიელებისაგან შემდგარი ჯარი ყოველთვის მარცხს განიცდიდა. ამის დასტურად, უწინარეს ყოვლისა, ტარო, შემდეგ კი ალექსანდ­ რია, კაპუა, გენუა, ვაილა, ბოლონია და მესტრიც კმარა5.
ამიტომ, თუ თქვენს ბრწყინვალე გვარს სურს მიჰბაძოს თავი­ ანთი სამშობლოს განმათავისუფლებელი დიდი ადამიანების მაგა­ ლითს, მან, უწინარეს ყოვლისა, მტკიცე საფუძველი უნდა ჩაუყა­ როს თავის ყოველგვარ მცდელობას და საკუთარი ლაშქარი შექმნას, რადგანაც წარმოუდგენელია უფრო უკეთესი, უფრო ძლევამოსი­ ლი და ერთგული ჯარი. და ყველა ჯარისკაცი ცალ­ცალკე მართლაც რომ დიდებული მეომარი იყოს, ერთად დარაზმულნი კიდევ უფრო უკეთესნი იქნებიან, თუკი ირწმუნეს, რომ მათი წინამძღოლია მთა­ ვარი, რომელიც ყურადღებასა და მზრუნველობას არ აკლებს მათ, ამიტომ, უცხოელთაგან რომ იტალიური სიმამაცით დავიცვათ თა­ ვი, აუცილებელია ამნაირი ლაშქრის შექმნა. მართალია, შვეიცარიე­ ლებისა და ესპანელების ქვეითი ჯარი მტრის რისხვად ითვლება, მაგ­ რამ უნაკლო არც ერთია და არც მეორე, რის გამოც მტრის ლაშქარს შეუძლია არა მარტო წინ აღუდგეს მათ არამედ მათი ძლევის იმე­ დიც ჰქონდეს. რადგანაც ესპანელები ვერ უძლებენ მხედართა შე­ ტევას, ხოლო შვეიცარიელები ქვეითებს უნდა უფრთხოდნენ, თუ­ კი მათსავით შეუპოვარ მეომრებთან მოუწევთ შებმა. ამიტომ, რო­ გორც გამოცდილებამ გვიჩვენა და კვლავაც გვიჩვენებს, ესპანელები ვერ უძლებენ ფრანგთა მხედრობის იერიშს, ხოლო შვეიცარიელე­ ბი ესპანელების ქვეით ჯართან შეტაკებაში განიცდიან მარცხს. და თუმცა ამ უკანასკნელ შემთხვევასთან დაკავშირებით, გამოცდილე­ ბას ჯერ კიდევ არ უთქვამს თავისი საბოლოო სიტყვა, მაგრამ ნიშან­ დობლივია. თუნდაც რავენასთან გამართული ბრძოლა, სადაც ესპა­ ნელი ქვეითნი შეეტაკნენ გერმანელთა რაზმებს, რომლებიც ისეთივე

წყობით იბრძვიან, როგორც შვეიცარიელები: ესპანელებმა მომცრო ფარები იფარეს, თავიანთი სიმარჯვისა და მოქნილობის წყალობით შუბებქვეშ შეუვარდნენ და, თვითონ საიმედოდ დაცულებმა, ჩეხ­ ვა დაუწყეს გერმანელებს, რომლებმაც აღარ იცოდნენ რა ექნათ და მხედრობას რომ დროზე არ შეეტია ესპანელებისათვის, ისინი ერ­ თიანად მუსრს გაავლებდნენ მტერს.
ამრიგად, ქვეითთა როგორც ერთი, ისე მეორე ლაშქრის ნაკლო­ ვანებათა გათვალისწინებით, შეიძლებოდა შეგვექმნა მესამე სახის ლაშქარი, რომელიც გაუძლებდა მხედრობის იერიშს და არ შედრ­ კებოდა ქვეითთა წინაშე. ამისთვის საჭიროა არა ახალი სახეობის იარაღი, არამედ საომარი წყობის შეცვლა. ამნაირი ლაშქრის შექმნა იმ სიახლეთა რიგს მიეკუთვნება, რომლებიც სახელსა და დიდებას უხვეჭენ მთავარს. ხელიდან არ უნდა გაუშვათ ესოდენ ხელსაყრელი შემთხვევა, რათა იტალია, ამდენი ხნის ლოდინის შემდეგ, ბოლოს და ბოლოს, ეღირსოს თავის მხსნელს. სიტყვებით ვერ გამოვხატავ, რა სიყვარულით შეხვდებიან მას იტალიის ყველა კუთხეში, რომლე­ ბიც უცხოელთა შემოსევებისაგან დაზარალდნენ, შურისგების რო­ გორი წყურვილით, რარიგ უსაზღვრო ერთგულებით, რანაირი სა­ სოებით, რა ცრემლთა ფრქვევით! რომელი ბჭე დაიხშობოდა მის წინაშე? რომელი კუთხის მცხოვრებნი არ მოუხრიდნენ ქედს? ვისი შური აღუდგებოდა წინ? რომელი იტალიელი არ სცემდა თაყვანს? ყველას ყელში ამოუვიდა ბარბაროსთა ბატონობა. მაშ, დაე, თქვენ­ მა ბრწყინვალე გვარმა იტვირთოს ეს მოვალეობა, ისეთივე სიმხნე­ ვითა და სასოებით, რომლითაც ხელს ჰკიდებენ მართალ საქმეს, რა­ თა მისი დროშის ქვეშ აღორძინდეს ჩვენი სამშობლო და მისი ბედის ვარსკვლავის სხივმფინარებამ გაამართლოს პეტრარკას სიტყვები:
Virtù contra furore
Prenderà I’ arme: e fia ‘I comdatter corto: Chè I’ antico valore
Negl’ italici cor non è ancor morto 6.







თავი I
1.		ფრანჩესკო სფორცა (1401–1466) – ცნობილი იტალიელი კონდოტიერი, გაქნილი დიპლომატი და სახელმწიფო მოღვაწე. 1426 წლიდან ემსახუ­ რებოდა მილანის დუკას ფილიპო მარია ვისკონტის, ვისი ასულიც – ბი­ ანკა მარია – ცოლად შეირთო 1441 წ. ამ ქორწინებამ დიდი სიმდიდრე შესძინა მას და არანაკლებ დიდი გავლენა მოუპოვა სახელმწიფოში. მაგ­ რამ ვისკონტის სფორცას პატივმოყვარული მისწრაფებების შიში ჰქონ­ და და სიძე­სიმამრის ურთიერთობა ყოველთვის მტრული და დაძაბული იყო. ვისკონტის სიკვდილის შემდეგ (1447) სფორცამ გადაწყვიტა თვი­ თონ გამხდარიყო მილანის დუკა, მაგრამ მილანელების, ისევე როგორც თავისი მრავალრიცხოვანი მტრების წინააღმდეგობის შედეგად იძულე­ ბული შეიქმნა დროებით ხელი აეღო ამ განზრახვაზე. მილანის სამთავ­ რო, მოქალაქეთა ნება­სურვილით, რესპუბლიკად გამოცხადდა. ამასობა­ ში ქალაქები პავია, პარმა და სხვ. განუდგნენ მილანს და თვითონაც რეს­ პუბლიკად გამოაცხადეს თავი. ვენეციელებმა დაუყოვნებლივ ისარგებ­ ლეს ამ განდგომით და დააპირეს ლომბარდიის ერთი ნაწილი ჩაეგდოთ ხელში. შეშფოთებულმა მილანელებმა დახმარებისათვის ისევ სფორ­ ცას მიმართეს და თავიანთი შეიარაღებული ძალების მთავარსარდლად დანიშნეს იგი. 1447­48 წწ. სფორცამ ზღვასა და ხმელეთზე დაამარცხა ვენეციელები, მაგრამ შემდეგ ყველასათვის მოულოდნელად დაუზავდა მტრებს, რომლებმაც შესთავაზეს – ლომბარდია ერთმანეთში გავიყოთო, ბრძოლა შეწყვიტა და მილანის გზა გაუხსნა ვენეციელებს. ამ უკანასკნე­ ლებმა ალყა შემოარტყეს მილანს. ქალაქი პანიკურმა შიშმა მოიცვა. და­ იწყო შინააშლილობა. სფორცამაც აღარ დაახანა: თავს დაესხა ვენეციე­ ლებს, დაამარცხა ისინი და თავი მილანის დუკად გამოაცხადა (1450). ამ პოსტზე მან თავი გამოიჩინა, როგორც მოხერხებულმა და შორსმჭვრე­ ტელმა პოლიტიკოსმა. ის იყო თავისი საუკუნის ღვიძლი შვილი: გამუდ­ მებით ხლართავდა მზაკვრობისა და ცბიერების ქსელს და მხოლოდ ამის წყალობით ინარჩუნებდა გავლენას და ძალაუფლებას.
2. 1500 წლის 11 ნოემბერს ესპანეთის მეფემ ფერდინანდ V კათოლიკემ (1468–1516) გრანადაში ხელშეკრულება დადო საფრანგეთის მეფე ლუი XII­სთან (1498–1515) ნეაპოლის სამეფოს გაყოფის შესახებ. ამ ხელშეკ­ რულების ძალით მან ჯერ იყო და ტახტი წაართვა ნეაპოლის მეფეს ფე­ დერიკო არაგონელს, ხოლო შემდეგ (1502–1504) ფრანგებიც განდევნა ნეაპოლიდან.

თავი II
1. იგულისხმება „მსჯელობანი ტიტუს ლივიუსის პირველი დეკადის შესა­ ხებ“, წ. 1.
2. იგულისხმება ფერარის დუკა (ჰერცოგი) ერკოლე I დ’ესტე (1471–1505), აგრეთვე მისი მემკვიდრე ალფონსო I დ’ესტე (1505–1534), რომელთა საგვარეულო XII ს. დამდეგიდან ფლობდა ფერარას. ერკოლემ ვენეციე­ ლების წინააღმდეგ ომში (1482–1484) თავისი სამფლობელოების ნაწი­ ლი დაკარგა, ხოლო ალფონსომ, რომელიც 1510–1512 წწ. საფრანგეთს უჭერდა მხარს პაპ იულიუს II (1503–1513) წინააღმდეგ, ფრანგების და­ მარცხების შემდეგ დიდი გაჭირვებით შეინარჩუნა ტახტი.

თავი III
1. ლუი XII პირველად 1499 წლის დამდეგს შეიჭრა იტალიაში და იმავე წლის სექტემბერში დაიპყრო მილანის საჰერცოგო (დედის მხრივ საფ­ რანგეთის მეფე ენათესავებოდა ვისკონტების საგვარეულოს, რომელიც სფორცებამდე მართავდა მილანს და ამიტომ გარკვეულ პრეტენზიას აცხადებდა ზემოხსენებულ საჰერცოგოზე. მაგრამ ფრანგების წინააღ­ მდეგ აჯანყებამ იფეთქა და მილანის მაშინდელმა მთავარმა ლოდოვიკო სფორცამ (1451–1508), მეტსახელად მორომ, შესძლო მოკლე ხნით და­ ებრუნებინა ძალაუფლება, თუმცა 1500 წელს ის კვლავ დაამარცხეს და ტყვედ ჩაიგდეს ფრანგებმა.
2.	ნორმანდია საფრანგეთს შეუერთა ფილიპე II (1204), გასკონია (გასკონი)
– შარლ VII (1453), ბურგუნდია – ლუი XI (1477), ბრეტანია (ბრეტანი) – შარლ VIII (1491).
3. თურქ­ოსმალები 1357 წელს შეიჭრნენ ევროპაში და თანდათანობით მთელი ბალკანეთის ნახევარკუნძული დაიმორჩილეს. ამევე დროს მათ დაიპყრეს ბიზანტიის სამფლობელოები მცირე აზიაში: 1354 წ. აიღეს ჰალიპოლისი, ხოლო 1362 წ. – ადრიანოპოლისი, რომელიც სულთან­ მა თავის დედაქალაქად გამოაცხადა. 1453 წელს ოსმალებმა აიღეს კონ­ სტანტინოპოლი და საბოლოოდ დაამხეს ბიზანტიის იმპერია.
4. იგულისხმება ე. წ. „პირველი მაკედონური ომი“ (215–205 ძვ. წ. ა.), რომ­ ლის საბაბიც გახდა მაკედონიის მეფის ფილიპე V დახმარება რომაელ­ თა დაუძინებელი მტრის კართაგენისადმი. ამ ომში რომაელებს მხარს უჭერდა „ეტოლიელთა კავშირი“ (შუა საბერძნეთის პოლისების პოლი­ ტიკური გაერთიანება), ხოლო „აქაიელთა კავშირი“ ფილიპეს მხარეზე გა­ მოდიოდა.
5. იგულისხმება „მეორე მაკედონური ომი“, რომლის დროსაც რომაელები ფილიპე V წინააღმდეგ ისევ „ეტოლიელთა კავშირს“ ემყარებოდნენ, მაგ­

რამ როცა მათმა სარდალმა ტიტუს კვინციუს ფლამინინუსმა 197 წ. (ძვ. წ. ა.) კინოსკეფალესთან სასტიკად დაამარცხა ფილიპე V, „ეტოლიელთა კავშირმა“ ვერავითარი საზღაური ვერ მიიღო რომაელებისაგან მათთვის გაწეული სამსახურის სანაცვლოდ. ამის შემდეგ ეტოლიელები სირიის მეფეს ანტიოქე III (223–187 ძვ. წ. ა.) მიემხრნენ და ხელი შეუწყეს მის შეჭრას საბერძნეთში (192­ ძვ. წ. ა). ამჯერად რომაელებს უკვე ფილიპე V და „აქაიელთა კავშირი“ უჭერდნენ მხარს, მაგრამ ანტიოქეს დამარცხების შემდეგ რომაელებმა არც თავიანთ ახალ მოკავშირეებს აღირსეს რამე გა­ მოსარჩენი. ანტიოქე ტავროსს გადაღმა განდევნეს, ხოლო „ეტოლიელთა კავშირი“ დაშლილ იქნა (167 ძვ. წ. ა.).
6. იგულისხმება საფრანგეთის მეფე შარლ VIII (1483–1498), რომელიც 1494 წელს შეიჭრა იტალიაში, რათა ანჟუს დინასტიისათვის დაებრუნებინა ნეაპოლის სამეფო და მოკლე ხანში დაიპყრო კიდეც იგი. მაგრამ მალე
„პაპმა, იმპერატორმა, ვენეციელებმა და მილანის დუკამ კავშირი შეკრეს მის წინააღმდეგ“ (მაკიაველი, „კლიცია“). ფრანგების წინააღმდეგ მიმარ­ თული კავშირი დადებულ იქნა ვერონაში 1495 წლის 31 მარტს. კოალი­ ციის ლაშქარმა მანტუის მარკიზის ფრანჩესკო გონზაგას (1466–1519) მე­ თაურობით აიძულა შარლ VIII დაეტოვებინა ნეაპოლი. 1495 წლის 6 ივ­ ლისს ფორნოვოსთან გამართულ ბრძოლაში ვერც ერთმა მხარემ ვერ მი­ აღწია გადამწყვეტ უპირატესობას, მაგრამ, მიუხედავად ამისა, შარლ VIII იმავე ღამეს დაიხია პიემონტისკენ, ხოლო იქიდან საფრანგეთს დაბრუნ­ და, სადაც მოულოდნელად გარდაიცვალა 1498 წლის 7 აპრილს, როცა იტალიაში ხელახალი ლაშქრობისათვის ემზადებოდა.
7.	ლუი XII; იხ. კომენტ. თ. ი, 2; თ. III, ი.
8. ვენეცია ცდილობდა გაეფართოებინა თავისი სამფლობელოები იტალი­ აში. ბლუას ხელშეკრულების თანახმად (1499 წლის აპრილი), მის ხელში უნდა გადასულიყო კრემონა და კიარა დ’ადა.
9. გენუა საფრანგეთის უშუალო გავლენის ქვეშ მოექცა და იქ დანიშნულ იქნა ფრანგი გუბერნატორი.
10. ფლორენციამ ვალდებულება იკისრა ლუი XII ლომბარდიისა და ნეაპო­ ლის დაპყრობაში შეეწყო ხელი, ხოლო საფრანგეთის მეფე, თავის მხრივ, პიზის დაუფლებაში უნდა დახმარებოდა ფლორენციელებს.
11. „მანტუის მარკიზი“ – იგულისხმება ფრანჩესკო გონზაგა (იხ. აქვე, კომენტ.
6), რომელმაც ფორნოვოსთან უკუაქცია შარლ VIII.
12. „ფერარის დუკა“ – ერკოლე I დ’ესტე (იხ. კომენტ. თ. II, 2).
13. „ბენტივოლიები“ – XV–XVI სს. ბოლონიის მმართველი დინასტია. აქ იგუ­ ლისხმება ბოლონიის მთავარი ჯოვანი ბენტივოლიო (1443–1508).
14. „ფორლელი გრაფინია“ – კატარინა სფორცა რიარიო (1463–1509), რო­

მელიც თავისი ქმრის ჯიროლამო რიარიოს სიკვდილის შემდეგ (1488) მართავდა იმოლას და ფორლის.
15. „ფაენცას, პეზაროს, რიმინის, კამერინოს, პიომბინოს მბრძანებლები“ – იგულისხმებიან შესაბამისად: ასტორე III მანფრედი (1488–1502) – ფა­ ენცას მმართველი საგვარეულოს – მანფრედების უკანასკნელი წარმო­ მადგენელი. მოკლულ იქნა რომში ჩეზარე ბორჯას ბრძანებით... პეზა­ როს მთავარი ჯოვანი სფორცა (1466–1510) – პაპ ალექსანდრე VI ასუ­ ლის ლუკრეცია ბორჯას პირველი ქმარი. ცოლისძმამ – ჩეზარე ბორჯამ პეზაროდან განდევნა იგი. გარდაიცვალა ვენეციაში... პანდოლფო მალა­ ტესტა (1475–1534) – რიმინის მთავარი, მალატესტების საგვარეულოს უკანასკნელი წარმომადგენელი... ჯულიო ჩეზარე და ვარანო – კამერინოს მმართველი. 1502 წლის ივნისში ჩეზარე ბორჯამ აიღო პიომბინო და შვი­ ლებთან ერთად მოაშთო და ვარანო... იაკოპო IV დ’აპიანო (გარდ. 1510)
– პიომბინოს მმართველი.
16. თუმცა არც ვენეციელები დარჩენილან ხელცარიელნი: მათ გამგებლობა­ ში გადავიდა კრემა, კრემონა, ბერგამო, ბრეშია, ხოლო ლუი XII ხელთ იგ­ დო მილანის საჰერცოგოს დანარჩენი ნაწილი.
17. იგულისხმება პაპი ალექსანდრე VI (1492–1503), ერისკაცობაში როდე­ რიგო ბორჯა (დაიბ. 1431) – ცნობილი თავისი პატივმოყვარული მისწრა­ ფებებით, აღვირახსნილობით და სისასტიკით. თავდაპირველად ფრან­ გების მოწინააღმდეგე, შემდეგ კი – მომხრე. ყოველნაირად ცდილობდა აღეზევებინა თავისი ძე ჩეზარე ბორჯა, რისთვისაც არ თაკილობდა არა­ ვითარ საშუალებას.
18. ლუი XII 1502 წლის ივლისში ჩავიდა იტალიაში, მაგრამ იმიტომ კი არა, რომ ჩეზარე ბორჯასათვის ტოსკანის დაპყრობის ნება არ მიეცა: საფრან­ გეთის მეფე ესპანეთთან საომრად იჭერდა თადარიგს.
19. იხ. კომენტ. თ. I, 2... გრანადის 1500 წლის 11 ნოემბრის ხელშეკრულების თანახმად ლუი XII უნდა მიეღო ნეაპოლის მეფის ტიტული და სამეფოს ჩრდილოეთი ნაწილი, ხოლო ესპანეთის მეფეს ფერდინანდ V კათოლიკეს
– პულიისა და კალაბრიის ოლქები და მათივე ჰერცოგის ტიტული.
20. იგულისხმება ნეაპოლის მეფე ფედერიკო I არაგონელი (1496–1501), რო­ მელმაც ტახტის დაკარგვის შემდეგ ლუი XII­საგან მიიღო მენის გრაფის ტიტული (გარდ. 1504).
21. იგულისხმება ესპანეთის მეფე ფერდინანდ V კათოლიკე.
22. ლუი XII 1508 წლის 10 დეკემბერს შევიდა კამბრეს ლიგაში და ანიადე­ ლოსთან რომ დაამარცხა ვენეციელები (ეს მოხდა 1509 წლის 14 მაისს), ხელთ იგდო მათი სამფლობელოები – ბრეშია, ბერგამო, კრემონა.
23. 1498 წელს ლუი XII გაეყარა თავის პირველ ცოლს ჟანას, შარლ VIII დას,

და ცოლად შეირთო შარლ VIII ქვრივი ანა ბრეტანელი. მეფეს სურდა ამ ქორწინებით საბოლოოდ შემოემტკიცებინა ბრეტანი, რომლის ერთა­ დერთი მფლობელი ანა ბრეტანელი იყო. პაპ ალექსანდრე VI ნებართ­ ვა განქორწინების თაობაზე 1498 წლის 12 ოქტომბერს მეფეს პირადად ჩაუტანა ჩეზარე ბორჯამ, რომელსაც ლუი XII ვალენტინუას ჰერცოგის (იტალიური ტრანსკრიპციით – „ვალენტინო“ ) ტიტული უბოძა.
24. იგულისხმება ჟორჟ დ’ამბუაზი (1460–1510) – მონტობანის ეპისკოპო­ სი, შემდეგ – ნარბონისა და რუანის არქიეპისკოპოსი, ლუი XII მინისტ­ რი, რომელიც მეფემ კარდინალად აარჩევინა 1498 წ., ჭკვიანი და ცბიე­ რი სახელმწიფო მოღვაწე.
25. იხ. თ. XVIII.
26. 1500 წლის ნოემბერში, საფრანგეთში მაკიაველის პირველი ელჩობის დროს.
27.  ჩეზარე ბორჯა (1476–1507) – პაპ ალექსანდრე VI­ის ვაჟი; თექვსმეტი წლისა უკვე ეპისკოპოსი იყო, თვრამეტისა კი კარდინალი, მაგრამ შემდეგ უარი თქვა საეკლესიო კარიერაზე; 1498 წლიდან ვალენტინუას ჰერცო­ გი (იხ. აქვე, კომენტ. 17); 1499 წ. – ეკლესიის გონფალონიერი; ცნობილი თავისი გულმხეცობითა და აღვირახსნილობით. მამის დახმარებით ხელ­ ში ჩაიგდო რომანია და ძალ­ღონის დაუზოგავად ცდილობდა გაეფარ­ თოებინა თავისი სამფლობელოები, რისთვისაც არ ერიდებოდა არავი­ თარ საშუალებას. მამის სიკვდილმა და პაპის ტახტზე იულიუს II ასვლამ (1503) ბოლო მოუღო მის პატივმოყვარულ მისწრაფებებს. სიცოცხლის ბოლო წლები გაატარა ნავარაში. მაკიაველი პირადად იცნობდა ჩეზა­ რე ბორჯას: ორჯერ – 1502 წლის ივნისსა და ოქტომბერში ელჩად იყო მის კარზე. ჩეზარე ბორჯას შესახებ დაწვრილებით იხ. „მთავარი“ , თ. VII.
28. იგულისხმება ჟორჟ დ’ ამბუაზი (იხ. აქვე, კომენტ. 18)

თავი IV
1. ალექსანდრე – ალექსანდრე მაკედონელი (356–323 ძვ. წ. ა.) – მაკედონი­ ის მეფე, შემდეგ მთელი საბერძნეთისა და აზიის მბრძანებელი.
2. ალექსანდრე მაკედონელის დამპყრობლური ომები აზიაში დაახლოებით შვიდ წელიწადს გაგრძელდა – 334–327 ძვ. წ. ა.
3. ალექსანდრეს სიკვდილის შემდეგ მისი უზარმაზარი იმპერია ე. წ. „დია­ დოქოსებმა“ – ალექსანდრეს უახლოესმა თანამებრძოლებმა და მემკვიდ­ რეებმა დაინაწილეს: მაგ., პტოლემაიოს ლაგოსს წილად ხვდა ეგვიპტე, ანტიგონოსს – დიდი ფრიგია და მცირე აზია, ლისიმაქეს თრაკია და ა.შ.
4.	სანჯაყი – თურქეთის იმპერიის ადმინისტრაციული ერთეული.

5. დარიოსი – დარიოს III (336–330 ძვ. წ. ა.) – სპარსეთის მეფე. აქემენიდთა დინასტიის უკანასკნელი წარმომადგენელი.
6.		ესპანეთში რომაელების შეღწევა დაიწყო III ს. დამლევს (ძვ. წ. ა.), ხოლო კოლონიზაციის პროცესი ორი საუკუნის მანძილზე გაგრძელდა. კელტი­ ბერები დაიმორჩილა ტიბერიუს გრაქხუსმა (180–178 ძვ. წ. ა.); ლუზი­ ტანების ნაწილმა ნუმანციის დაცემის შემდეგ (133 ძვ. წ. ა.) მოიხარა ქე­ დი რომაელების წინაშე, მეორე ნაწილი კი 61 წ. (ძვ. წ. ა.) დაიმორჩილა იულიუს კეისარმა; ასტურებისა და კინტაბრების მიწა­წყალი მხოლოდ 22 წ. (ძვ. წ. ა.) დაიპყრო ავგუსტუსის სარდალმა ვიპსანიუს აგრიპამ... გა­ ლიის – დღევანდელი საფრანგეთის უმეტესი ნაწილი იულიუს კეისარმა დაუმორჩილა რომის იმპერიას, ხოლო საბერძნეთში რომაელების შეღ­ წევა ე. წ. „მაკედონური ომების“ (იხ. კომენტ. თ. III, 4, 5) დროიდან იღებს დასაბამს. ამ ქვეყნების მოსახლეობა არაერთხელ ამბოხებულა რომაე­ ლი დამპყრობლების წინააღმდეგ; საკმარისია დავასახელოთ აჯანყებე­ ბი: კელტიბერებისა (195–179 ძვ. წ. ა.), კელტიბერებისა და ლუზიტანე­ ბისა (155–154; 149–133 ძვ. წ. ა.); ვერცინგეტორიქსის გალიაში (53–52 ძვ.წ.ა.); „ეტოლიელთა კავშირის“ ანტირომაული პოზიცია სირიის მეფის ანტიოქე III ომის დროს და „აქაიელთა კავშირისა“ „მაკედონური ომების“ განმავლობაში.
7. პიროსი (295–272 ძვ. წ. ა.) – ეპირის მეფე; იტალიაში (280–275) და სი­ ცილიაში (277–276) ეომებოდა რომაელებს და ორჯერ – ჰერაკლეასა და ასკულუმთან დაამარცხა ისინი, მაგრამ უკანასკნელი გამარჯვება ძალიან ძვირად დაუჯდა („ერთი ასეთი გამარჯვებაც და ჩემი საქმე წასულიაო“ , – უთქვამს ასკულუმთან მოგებული ბრძოლის შემდეგ).

თავი V
1. პელოპონესის ომში (431–404 ძვ. წ. ა.) გამარჯვების შემდეგ სპარტელებ­ მა ათენში დაამყარეს ე. წ. „ოცდაათი ტირანის“ მმართველობა (404 – 403 ძვ. წ. ა.), რომელმაც თავისი სისასტიკით, თვითნებობითა და ძალ­ მომრეობით საყოველთაო აღშფოთება გამოიწვია და ამიტომ მალე და­ ემხო... თებეში 382 წ. ძვ.წ.ა. მმართველობის სადავე, სპარტელების დახ­ მარებით, ხელთ იგდეს ოლიგარქებმა, რომლებიც სამიოდე წლის შემდეგ დაამხეს დემოკრატებმა პელოპიდასა და ეპამინონდას მეთაურობით.
2. მეორე პუნიკური ომის დროს (218–201 ძვ. წ. ა.) კამპანიის ქალაქი კა­ პუა ჰანიბალს უჭერდა მხარს, რის გამოც რომაელები, გამარჯვების შემ­ დეგ, სასტიკად გაუსწორდნენ მას: ჩამოართვეს ყველა მუნიციპალური პრივილეგია, კონფისკაცია უყვეს მთელს კერძო თუ საზოგადო საკუთრე­ ბას, სიკვდილით დასაჯეს სამოცდაათი ყველაზე წარჩინებული მოქალა­ ქე და ქალაქის თითქმის მთელი თავისუფალი მოსახლეობა გადაასახლეს

ან მონებად გაჰყიდეს... ჩრდ. აფრიკის ძველისძველი ქალაქი კართაგე­ ნი, ძლიერი საზღვაო რესპუბლიკის დედაქალაქი, დიდხანს წარმატებით ეტოქებოდა რომს, რაც გახდა ამ ორ სახელმწიფოს შორის ხანგრძლივი სისხლისმღვრელი ომების მიზეზი: ე.წ. „პუნიკური ომები“ – I პუნიკური ომი – 264–241 ძვ. წ. ა; II – 218–201; III – 149–146. ამ უკანასკნელ ომში დამარცხებული კართაგენი მიწასთან გაასწორეს რომაელებმა... ნუმან­ ცია – კელტიბერების ქალაქი, რომელიც 133 წ. ძვ. წ. ა. თხუთმეტთვია­ ნი ალყის შემდეგ აიღეს და დაანგრიეს რომაელებმა სციპიონ აფრიკელის (უმცროსის) წინამძღოლობით.
3. რომაელებმა დაანგრიეს თებე (167 ძვ. წ. ა.) და კორინთო (146 ძვ. წ. ა.), გაძარცვეს და გააპარტახეს ბევრი სხვა ბერძნული ქალაქიც.
4. 1405 წ. მილანის მთავარმა ვისკონტიმ, ვის სამფლობელოშიც შედიოდა ქალაქი პიზა, 206 000 ეკიუდ მიჰყიდა იგი ფლორენციელებს, მაგრამ პი­ ზელები მხოლოდ თავგანწირული ბრძოლის შემდეგ დანებდნენ თავიანთ
„მყიდველებს“ , რომლებმაც 1494 წელს იტალიაში შემოჭრილ შარლ VIII დაუთმეს ქალაქი, ხოლო საფრანგეთის მეფემ თვითონ პიზელებს მიჰყი­ და მათივე ციხე­სიმაგრეები. უფრო გვიან მილანის დუკასა და ვენეცი­ ელების დახმარებით პიზამ ერთხელ კიდევ სცადა ქედიდან გადაეგდო ფლორენციის ბატონობის უღელი, მაგრამ ბოლოს იძულებული შეიქ­ ნა დანებებოდა ფლორენციელებს (1509 წ.) და სამუდამოდ დაკარგა და­ მოუკიდებლობა.

თავი VI
1. მოსე (XII ს. ძვ. წ. ა.) – ებრაელთა ბიბლიური თავკაცი და კანონმდებე­ ლი... კიროსი – კიროს I (558–529 ძვ. წ. ა.) – სპარსეთის სახელმწიფოს დამაარსებელი... რომულუსი (VIII ს. ძვ. წ. ა.) – რომის ლეგენდარული დამაარსებელი... თეზევსი (XII ს.ძვ.წ.ა.) – ნახევრად მითიური გმირი, ათე­ ნის მეფე.
2. იხ. „გამოსლვათა“ , II, 2 და შმდ.
3. უფლის ბრძანებით მოსემ ეგვიპტელთა ტყვეობიდან გამოიყვანა ისრაე­ ლის ერი, რათა „აღთქმული ქვეყნისაკენ“ წაეყვანა იგი.
4. რომულუსი და მისი ტყუპისცალი რემუსი ლათინთა ქალაქის ალბა ლონგის მეფის ნუმიტორის შვილიშვილები იყვნენ (მითი ნუმიტორის ასულის რეა სილვიასა და მაოსის შვილებად მიიჩნევს მათ). ამულიუსმა, ნუმიტორის უმცროსმა ძმამ, ტახტიდან ჩამოაგდო მეფე, ხოლო ახალ­ შობილი ყრმები მდინარე ტიბერისში ჩაყარა. მდინარემ ნაპირზე გამო­ რიყა ძმები, რომლებიც მარსის მიერ მიგზავნილმა ძუ მგელმა გაზარდა; შემდეგ კი მათ ზრდიდნენ მწყემსი ფაუსტულუსი და მისი ცოლი აკა ლა­ რენცია. როდესაც ძმები წამოიზარდნენ, მოკლეს ამულიუსი და ძალა­

უფლება კვლავ ნუმიტორს დაუბრუნეს, ხოლო იმ ადგილას, სადაც ისი­ ნი ძუ მგელმა იპოვა, ქალაქი დაარსეს, რომელსაც შემდეგ რომულუსის სახელის მიხედვით რომი ეწოდა. უფრო გვიან ძმებს შორის შუღლი ჩა­ მოვარდა, რომულუსმა მოკლა რემუსი და თვითონ გახდა ქალაქის პირ­ ველი მეფე.
5. სპარსეთი მიდიელთა სახელმწიფოს შემადგენლობაში შედიოდა, ვიდრე კიროს I არ დაამარცხა მიდიის მეფე ასტიაგე (ბაბილონური ტრანსკრიპ­ ციით – „იშთუვეგუ“, დაახლ. 580–550 ძვ. წ. ა.) და არ გაათავისუფლა თა­ ვისი ქვეყანა; მანვე მოკლე ხანში დაიმორჩილა არა მარტო მიდია, არამედ სომხეთიც, კაპადოკიაც, ლიდიაც, ბაბილონიც და სპარსეთის უზარმაზა­ რი სახელმწიფო შექმნა.
6. ჯიროლამო სავონაროლა (1452–1498) – დომინიკელი ბერი, ორატორი და ღვთისმეტყველი; მედიჩების განდევნის შემდეგ (1494) ფლორენცი­ ის რესპუბლიკის ერთ­ერთი ლიდერი. ამაოდ ცდილობდა ნახევრად თე­ ოკრატიული და ნახევრად დემოკრატიული კონსტიტუციის მიხედვით ემართა ფლორენცია. დაუნდობლად ამხელდა ეკლესიის გახრწნილებას და რელიგიური რეფორმის დაუყოვნებლივ გატარებას მოითხოვდა, რის გამოც რომის კურიის მძაფრი სიძულვილი დაიმსახურა. კოცონზე დაწ­ ვეს 1498 წლის 23 მაისს.
7. ჰიერონ სირაკუზელი (უმცროსი; დაახლ. 306–215 ძვ. წ. ა.) – სირაკუზე­ ლი სტრატეგი, შემდეგ კი – ტირანი. ძალაუფლება დაქირავებული რაზ­ მების წყალობით ჩაიგდო ხელში, მაგრამ შემდეგ დაშალა ისინი და ახალი ლაშქარი შექმნა. მარჯვედ იყენებდა რომისა და კართაგენის ანტაგონიზმს და ხან ერთს უჭერდა მხარს, ხანაც მეორეს. თავისი მოქნილი პოლიტიკის წყალობით შესძლო ნაწილობრივ მაინც აღედგინა სირაკუზის ოდინდე­ ლი ძლიერება, რომელსაც მის სიკვდილთან ერთად მოეღო ბოლო.

თავი VII
1. სპარსეთის მეფის დარიოს I (522­486 ძვ. წ. ა.) აგრესიული პოლიტიკის შედეგად დაიწყო სპარსელების შეჭრა საბერძნეთში, რაც მისი მემკვიდ­ რეების ქსერქსე I (486­465) და არტაქსერქსე I (465­424) დროსაც გაგრ­ ძელდა. ეს იყო ე. წ. „ბერძნულ­სპარსული“ ომები (500­449 ძვ. წ. ა.) თავ­ დაპირველად სპარსელებმა ხელთ იგდეს მცირე აზიის (იონია) ბერძნული ქალაქები, რომელთა მმართველებადაც თავიანთი სატრაპები დანიშნეს.
2. ამის შესახებ იხ. თ. XIX.
3. „სიქველე“ (იტალ. „ვირტუ“ ) აქ, უწინარეს ყოვლისა, სიმამაცეს ნიშნავს, თორემ ჩეზარე ბორჯას სიქველეზე ლაპარაკი, ცოტა არ იყოს, კომიკურია.
4.	მილანის დუკა ლოდოვიკო სფორცა (მორო) თავის ნათესავებს – ფორ­

ლელ გრაფინიას კატარინა სფორცა რიარიოსა და პეზაროს მმართველს ჯოვანი სფორცას მფარველობდა, ხოლო ვენეცია თვითონვე იყო დაინ­ ტერესებული იმით, რომ საკუთარი გავლენა გაეფართოებინა რომანიაში.
5. ორსინები რომაელ დიდებულთა სახელგანთქმული საგვარეულო, საიდა­ ნაც გამოვიდა ხუთი პაპი, ოცი კარდინალი და მრავალი კონდოტიერი... კოლონები – რომაელ დიდებულთა არანაკლებ ცნობილი საგვარეულო, რომელიც ასევე არაერთ პაპს, კარდინალსა და მხედართმთავარს ითვ­ ლის. ორსინებისა და კოლონების საგვარეულოთა ქიშპობა და ბრძოლა საუკუნეების მანძილზე განსაზღვრავდა რომის პოლიტიკურ ისტორიას. პაპები ხან ერთ საგვარეულოს ეყრდნობოდნენ და ხან მეორეს.
6. იხ. კომენტ. თ. III, 8.
7.	იხ. კომენტ. თ. III, 17.
8. იხ. კომენტ. თ. III, 1.
9.		მთელ ამ პასაჟს ჩეზარე ბორჯას დაპყრობითი ომებისა და, საერთოდ, იტალიის ისტორიის დრამატული მოვლენები უდევს საფუძვლად: 1498 წელს საფრანგეთის მეფემ ლუი XII, როგორც ვიცით (იხ. კომენტ. თ. III, 17), ვალენტინუას ჰერცოგის ტიტული უბოძა ჩეზარე ბორჯას, ხოლო შემდეგ კიდევ უფრო დაიახლოვა იმით, რომ თავისი ნათესავის – ნავარის მეფის ჟან დ, ალბრეს ასული შარლოტა შერთო ცოლად. იტალიაში შემოჭრილ ლუი XII­ს თან ახლდა ჩეზარე ბორჯა, რომელიც საკმაოდ მრავალრიცხო­ ვან სამხედრო შენაერთებს ედგა სათავეში. სანამ საფრანგეთის მეფე მი­ ლანს უტევდა (იხ. კომენტ. თ. III, I), „დუკა ვალენტინომ“ , როგორც იტა­ ლიელები უწოდებდნენ ჩეზარე ბორჯას, მამამისის – პაპ ალექსანდრე VI დახმარებით, რომანიის ქალაქების დაპყრობა დაიწყო, მიუხედავად იმისა, რომ ეს ქალაქები დიდი ხანია ეკლესიის გავლენას ექვემდებარებოდნენ. ასე რომ პაპს ეკლესიის გავლენის განმტკიცება კი არა, მხოლოდ თავისი ძის აღზევება სურდა. თავდაპირველად ჩეზარე ბორჯა იმოლასა და ფორლის დაეუფლა, რომლებსაც თავგანწირვით იცავდა კატარინა სფორცა რიარიო (იხ. კომენტ. თ.III, 9), შემდეგ კი პეზაროს (იხ. კომენტ. იქვე) და (რიმინის 1500 წ.). ფაენცას დაპყრობა უფრო ძნელი საქმე აღმოჩნდა, რადგანაც ქა­ ლაქის მცხოვრებნი დიდ პატივს სცემდნენ თავიანთ ნორჩ მთავარს ასტო­ რე მანფრედის და ერთგულად იცავდნენ მას. მაშინ ბორჯამ მისთვის ჩვეულ ცბიერებას მიმართა: ხელშეუხებლობა და დიდი პატივი აღუთქვა მანფ­ რედის, მაგრამ როცა ეს უკანასკნელი ძმასთან ერთად ეახლა, შეიპყრო და რომში გაგზავნა ისინი, სადაც ძმები მისი ბრძანებით მოაშთეს. ფაენცა და­ ეცა 1501 წლის 25 აპრილს, ხუთიოდე დღის შემდეგ კი ბორჯამ უკვე ბო­ ლონიის ციხე­სიმაგრე აიღო, მაგრამ ლუი XII ბრძანებით იძულებული შე­ იქნა დაზავებოდა ბოლონიის მთავარს ჯოვანი ბენტივოლიოს. იმავე წელს ბორჯამ დაიმორჩილა პიომბინო, ხოლო 1502 წლის ივნისში – ურბინო და

კამერინო (იხ.კომენტ. თ. III, 9). შემდგომ ამისა, მან ტოსკანის დაპყრობაზე დაიწყო ფიქრი და ფლორენციას დაემუქრა. შეშფოთებულმა ფლორენცი­ ელებმა ლუი XII მიმართეს დახმარებისათვის. საფრანგეთის მეფეს არაფ­ რად ეჭაშნიკებოდა ბორჯას ასეთი აღზევება და თავის მოკავშირეს სასტი­ კად აუკრძალა ფლორენციაზე თავდასხმა...
10. მაჯონე – პატარა ქალაქია იტალიაში, პერუჯადან თორმეტიოდე კილო­ მეტრით დაშორებული, სადაც 1502 წელს ჩეზარე ბორჯას პოლიტი­ კით უკმაყოფილო დიდებულებმა – ორსინებმა, ვიტელებმა და იტალი­ ის სხვადასხვა ქალაქის მბრძანებლებმა შეთქმულება მოაწვყეს „დუკა ვა­ ლენტინოს“ წინააღმდეგ; ჩეზარე ბორჯა იმხანად იმოლაში იმყოფებოდა და „იქიდან აპირებდა თავისი ლაშქრით დაძრულიყო ბოლონიის ტირა­ ნის ჯოვანი ბენტივოლის წინააღმდეგ, რადგანაც სურდა დაემორჩილე­ ბინა ეს ქალაქი და თავისი სამთავროს – რომანიის დედაქალაქად ექცია იგი. როცა ცნობამ ამის შესახებ ვიტელების, ორსინებისა და მათი მომ­ ხრეების ყურამდე მიაღწია, ყველამ გადაწყვიტა, რომ დუკა მეტისმეტად ძლიერი ხდება და ახლა კი დროა, რომ თავიანთ ტყავს უფრთხილდე­ ბოდნენ, რადგან ბოლონიას თუ დაეუფლა ის, რასაკვირველია, შეეცდე­ ბა მუსრი გაავლოს მათაც, რათა იტალიაში შეიარაღებული მხოლოდ და მხოლოდ თვითონ დარჩეს. ისინი შეიკრიბნენ მაჯონესთან, პერუჯის მახ­ ლობლად და იქ მიიწვიეს კარდინალი, პაოლო და დუკა გრავინა ორსინი, ვიტელოცო ვიტელი, ოლივეროტო და ფერმო, ჯანპაოლო ბალიონი, პე­ რუჯის ტირანი, და სიენის მბრძანებლის პანდოლფო პეტრუჩის მიერ გა­ მოგზავნილი მესსერ ანტონიო და ვენაფრო. თავყრილობაზე იხილავდნენ დუკას ძლიერებას, მის ზრახვებს და აგრეთვე იმას, რომ აუცილებელია მისი ალაგმვა, არა და, ყველას დაღუპვა ელის. ამასთანავე გადაწყვიტეს არ მიეტოვებინათ ბენტივოლი, ეცადათ თავის მხარეზე გადაებირებინათ ფლორენციელები და ორსავე ქალაქში გაეგზავნათ თავისი ხალხი, რათა პირველისათვის დახმარება აღეთქვათ, ხოლო მეორე დაერწმუნებინათ, საერთო მტრის წინააღმდეგ საბრძოლველად გავერთიანდეთო. ამ თავყ­ რილობის ამბავი მალე მთელს იტალიაში გახმიანდა და ყველას, ვინც უკ­ მაყოფილო იყო დუკას ძალაუფლებით, მათ შორის, ურბინოს მცხოვ­ რებლებსაც ცვლილების იმედი აღეძრათ გულში“ (მაკიაველი, „აღწერა იმისა, თუ როგორ მოიცილა თავიდან დუკა ვალენტინომ ვიტელოცო ვი­ ტელი, ოლივეროტო და ფერმო, სინიორ პაოლო და დუკა გრავინა ორ­ სინი“ ). ურბინო ამბოხდა. აჯანყებებმა იფეთქა სხვა მხარეებშიაც. ჩეზა­ რე ბორჯას მდგომარეობა კრიტიკული გახდა. მაგრამ ფლორენციელებ­ მა მხარი არ დაუჭირეს შეთქმულებს; პირიქით, გააფრთხილეს დუკა და თავიანთი საგანგებო ელჩის – ნიკოლო მაკიაველის მეშვეობით თავშესა­ ფარიც კი შესთავაზეს მას. ბორჯამ თავისი მზაკვრობით მოახერხა დრო­ ის მოგება, მაშველ ძალებს მოუყარა თავი, შემდეგ მოსალაპარაკებლად

მიიწვია შეთქმულნი და ანკონის მახლობლად მდებარე ციხე­სიმაგრე სი­ ნიგალიასთან მუსრი გაავლო მათ.
11. პავოლო – პაოლო ორსინი (გარდ. 1503 წ.), იტალიელი კონდოტიერი, ემსახურებოდა მედიჩებს, ვენეციელებსა და ჩეზარე ბორჯას.
12. იხ.აქვე, კომენტ. 10.
13. რემირო დ’ორკო – რამირო დე ლორკვა (სიკვდილით დასაჯეს 1502 წ.), ჩეზარე ბორჯას სახლთუხუცესი, შემდეგ მისი ნაცვალი რომანიაში. პატ­ რონმა ბრალად დასდო მაჯონეს შეთქმულებაში მონაწილეობა და სურ­ სათით სპეკულაცია, რისთვისაც სიკვდილით იქნა დასჯილი.
14. ჩეზენა – პატარა ქალაქი ფორლის მახლობლად.
15. 1503 წელს, როცა ფრანგები ესპანელებს ეომებოდნენ ნეაპოლის სამე­ ფოსათვის, პაპმა ალექსანდრე VI­მ და მისმა ვაჟმა ჩეზარე ბორჯამ ესპა­ ნელებთან დააპირეს კავშირის შეკვრა და დაიწყეს კიდეც მოლაპარაკე­ ბა, რომელიც შეწყვეტილი იქნა პაპის სიკვდილის გამო.
16. გაეტა – პატარა ქალაქი სამხრეთ იტალიაში.
17. ჩეზარე ბორჯამ პიომბინო დაიმორჩილა 1501 წლის 3 სექტემბერს, პერუ­ ჯა – 1503 წლის იანვარში და ცდილობდა პიზაც ჩაეგდო ხელში.
18. ჩეზარე ბორჯამ თავისი დამპყრობლური ომები დაიწყო 1498 წელს, ხო­ ლო პაპი ალექსანდრე VI 1503 წელს გარდაიცვალა.
19. ფრანგებისა და ესპანელების ლაშქარი იგულისხმება.
20. ალექსანდრე VI 1503 წლის 18 აგვისტოს გარდაიცვალა, იულიუს II კი მხოლოდ ერთი თვის შემდეგ მიაღწია იმას, რომ ჩეზარე ბორჯას ბრძანე­ ბა გაეცა რომანიის ქალაქების გუბერნატორებისადმი დანებების შესახებ.
21. ბალიონებიც, ვიტელებიცა და ორსინებიც ჩეზარე ბორჯას მოსისხლე მტრები იყვნენ.
22. ალექსანდრე VI სიკვდილის შემდეგ პაპად აირჩიეს პიუს III. მაგრამ მი­ სი პონტიფიკატობა მხოლოდ ოცდაექვს დღეს გაგრძელდა. პიუს III­ის შემდეგ, 1503 წლის 28 ოქტომბერს პაპის ტახტზე აყვანილ იქნა ჯული­ ანო დელა როვერე, კარდინალი სან პიეტრო ად ვინკულა, პაპობაში – იულიუს II (1503 – 1513). ესპანელ კარდინალთა ხმები რომ მიეღო, მან აღუთქვა ჩეზარე ბორჯას (ბორჯები – ბორხები – ესპანური წარმომავ­ ლობის გვარია და მათ, რასაკვირველია, თავიანთი მომხრეები ჰყავდათ ესპანეთში). ეკლესიის გონფალონიერის პოსტს შეგინარჩუნებ და რომა­ ნიასაც დაგიმტკიცებო, მაგრამ პაპად არჩევის შემდეგ არცერთი დაპი­ რება არ შეასრულა.
23. მაკიაველი პირადად ესწრებოდა კონკლავს (1503 წლის 23 ოქტომბრი­
დან 18 დეკემბრამდე).

24. გადმოცემით, ერთ­ერთი წვეულების დროს პაპმა ალექსანდრე VI და მისმა ძემ ჩეზარე ბორჯამ შეცდომით დაცალეს სასმისები, რომლებში­ აც მოწამლული ღვინო ესხა და მათთვის არასასურველი ორი სტუმრი­ სათვის იყო განკუთვნილი. პაპი მალე გარდაიცვალა, მისი ვაჟი კი მძი­ მედ დასნეულდა.
25. სან პიეტრო ადვინკულა – ჯოვანი დელა როვერე (1441–1513), 1503 წლი­ დან პაპი იულიუს II... კოლონა – ჯოვანი კოლონა (გარდ. 1508), კარდინა­ ლი (1480 წლიდან), კოლონების საგვარეულოს (იხ. აქვე კომენტ. 5) ერ­ თ­ერთი წარმომადგენელი...
26. სან ჯორჯო – რაფაელო გალეოტო რიარიო (1451 – 1521), კარდინალი სან ჯორჯო ინ ველაბრო (1477 წლიდან), კატარინა ფორლელის (იხ. კო­ მენტ. თ. III, 9) მაზლი... ასკანიო – ასკანიო სფორცა (გარდ. 1505), ფრან­ ჩესკო სფორცას (იხ. კომენტ. თ I) ვაჟი, კარდინალი.
27. იგულისხმება ჟორჟ დ’ამპუაზი (იხ. კომენტ. თ. III, 18).

თავი VIII
1.	აგათოკლე (361–289 ძვ. წ. ა.) – სირაკუზის ტირანი (317 წლიდან ძვ. წ. ა.).
2. აგათოკლეს მამა კარკინე მართლაც მეთუნე იყო (იუსტინე, XXII, ს. 2) და თვითონაც ყმაწვილკაცობაში მეთუნეობით ირჩენდა თავს, მაგრამ შემდეგ თავი გაანება ამ ხელობას და სამხედრო სამსახურში შევიდა.
3. ჰამილკარ კართაგენელი – ჰამილკარ ბარკა (დაიღუპა 229 წ. ძვ. წ. ა.), სახელგანთქმული კართაგენელი მხედართმთავარი, რომელიც იმ ხანად სიცილიაში ომობდა კართაგენის სამფლობელოების შესანარჩუნებლად.
4. იუსტინეს მოწმობით (XXII, 2 და შმდ.) აგათოკლემ ოთხი ათასზე მეტი სი­ რაკუზელი მოქალაქე გაჟლიტა.
5. 312–311 წ. ძვ. წ. ა. კართაგენელებმა ორჯერ დაამარცხეს აგათოკლე, რო­ მელიც მტრის მიერ ალყაშემორტყმულ კართაგენში აღმოჩნდა გამომწყ­ ვდეული. შევიწროებულმა ტირანმა შლეგური გადაწყვეტილება მიიღო: დააპირა საპასუხო დარტყმა აფრიკაში მიეყენებინა კართაგენელებისათ­ ვის. სახსრების შესაგროვებლად გაძარცვა სირაკუზის ტაძრები, ქონება ჩამოართვა მოქალაქეებს, ქალაქში საკმაოდ ძლიერი გარნიზონი დატო­ ვა თავისი ძმის ანტანდრეს მეთაურობით, თვითონ კი სამოცი ხომალდით დაუსხლტა კართაგენების ფლოტს და აფრიკაში გადასხა თავისი ლაშქა­ რი. თოთხმეტი ათასი ჯარისკაცით დაამარცხა კართაგენელების სამჯერ უფრო მრავალრიცხოვანი არმია და თვით კართაგენს დაემუქრა...
6. შევიწროებულმა კართაგენელებმა დახმარებისათვის მიმართეს თავი­ ანთ სარდალს ჰამილკარს, რომელიც გარს ადგა სირაკუზას. ჰამილკარი იძულებული შეიქნა მოალყეთა ნაწილი სასწრაფოდ გაეგზავნა აფრიკაში კართაგენის მისაშველებლად.

7. ოლივეროტო და ფერმო – ოლივეროტო ევფრედუჩი (1475–1502), იტა­ ლიელი კონდოტიერი, რომელიც თავდაპირველად ემსახურებოდა ჩეზა­ რე ბორჯას, ხოლო შემდეგ მის წინააღმდეგ გამოდიოდა. მაჯონეს შეთქმუ­ ლების სხვა მონაწილეებთან ერთად მოკლულ იქნა ჩეზარე ბორჯას მიერ სინიგალიასთან (იხ. კომენტ. თ. VII, 10).
8. პავოლო (პაოლო) ვიტელი (სიკვდილით იქნა დასჯილი 1499 წელს) – იტალიელი კონდოტიერის, ჩიტა დი კასტელოს მბრძანებლის ნიკოლო ვიტელის ვაჟი, თავადაც კონდოტიერი; ემსახურებოდა ფლორენციე­ ლებს, რომლებმაც პიზის დაპყრობა დაავალეს მას, მაგრამ, რაკი ამ და­ ვალების შესრულება ვერ შესძლო, ფლორენციელებმა შეიპყრეს და სას­ ტიკად აწამეს, ხოლო შემდეგ სიკვდილით დასაჯეს.
9. ვიტელოცო – ვიტელოცო ვიტელი (მოკლულ იქნა 1502წ.) პაოლო ვი­ ტელის ძმა, ჩიტა დი კასტელოს მთავარი; მხარს უჭერდა ორსინებს პაპ ალექსანდრე VI წინააღმდეგ ბრძოლაში. მოგვიანებით თავის ძმასთან ერთად ემსახურებოდა ფლორენციელებს, მაგრამ პაოლოს სიკვდილით დასჯის შემდეგ პიზელების მხარეზე გადავიდა. მონაწილეობდა მაჯონეს შეთქმულებაში. ოლივეროტო და ფერმოსთან ერთად მოკლულ იქნა ჩე­ ზარე ბორჯას მიერ სინიგალიის მახლობლად.
10. ეს მოხდა 1501 წლის 26 დეკემბერს.

თავი IX
1. ნაბიდე – სპარტის ტირანი (205–192 ძვ. წ. ა.), „მაკედონური ომების“ დროს (იხ. კომენტ. თ. III, 5). თავდაპირველად მხარს უჭერდა ფილიპე V მაკედონელსა და რომაელებს, ხოლო შემდეგ სირიის მეფეს ანტიოქე III მიემხრო. რომაელთა სარდალმა ფლამინინუსმა ალყა შემოარტყა სპარ­ ტას და 195 წ. ძვ. წ. ა. აიძულა ნაბიდე მის მიერ შეთავაზებული პირო­ ბები მიეღო.
2. გრაკხები – ტიბერიუს სემპრონიუს გრაკხუსი (162–133 ძვ. წ. ა.) რომაე­ ლი სახელმწიფო მოღვაწე, სახალხო ტრიბუნი; ცდილობდა განეხორციე­ ლებინა პროგრესული აგრარული რეფორმა; მის წინააღმდეგ გამოსულმა სენატორებმა ისე მოკლეს თავის სამას მომხრესთან ერთად, რომ გარშე­ მოჯარულ პლებსს ხელიც არ გაუნძრევია თავისი ლიდერის დასაცავად... გაიუს სემპრონიუს გრაკხუსი (154–121 წ. ძვ. წ. ა.) – სახალხო ტრიბუნი (123 წ.), თავისი ძმის – ტიბერიუსის საქმის განმგრძობი; ისიც რომის სე­ ნატთან უთანასწორო ბრძოლაში დაიღუპა.
3. ჯორჯო სკალი – ფლორენციელი პოპოლანების (მდაბიორების) ერთ­ერთი ლიდერი ჩომპების (საფეიქრო მრეწველობის მუშები) აჯანყების დროს (1378 წ.); სიკვდილით იქნა დასჯილი 1382 წელს.

თავი X
1.	იგულისხმება გერმანიის იმპერატორი მაქსიმილიანე I (1493–1519).

თავი XI
1.		პაპმა იულიუს II ვენეციელების განადგურება შესძლო, ე. წ. „კამბრეს ლი­ გის“ (1508–1509) მეშვეობით, რომელშიაც მის გარდა შედიოდნენ გერ­ მანიის იმპერატორი მაქსიმილიანე I, საფრანგეთის მეფე ლუი XII და ეს­ პანეთის მეფე ფერდინანდ V კათოლიკე (შდრ. კომენტ. თ. III. 16). შემდეგ პაპმა კამბრეს ლიგაში თავისი ყოფილი მოკავშირის ლუი XII წინააღმდეგ დარაზმა ძალები, რადგანაც საფრანგეთის მეფემ მილანის სამთავროში ეკლესიის კუთვნილი ზოგიერთი ოლქი მიიტაცა. 1511 წელს იულიუს II ინიციატივით შეიქმნა ე. წ. „წმინდა ლიგა“ („საღვთო კავშირი“ ), რომელ­ შიაც პაპთან ერთად შევიდნენ ესპანეთი, ვენეცია, გერმანია და სხვ., და რომლის მეშვეობითაც იგი საფრანგეთს დაუპირისპირდა.
2. იხ. კომენტ. თ. III, 6.
3. ეს იყო ყველაზე ძლიერი სახელმწიფოები იტალიაში.
4. 1482 წელს ფერარას მხარს უჭერდნენ ნეაპოლი, ფლორენცია, მილანი, მანტუა, ურბინო და პაპი სიქსტე IV, რომელიც თავდაპირველად ვენეცი­ ელების მხარეზე გამოდიოდა. ომი დამთავრდა ბანიოლის ზავით (1484), რომლის თანახმადაც ვენეციის ხელში გადავიდა პოლეზინა და როვიგო.
5.		სიქსტე – ფრანჩესკო დელა როვერე (1414–1484), ფრანცისკანელთა ორ­ დენის გენერალი, 1471 წლიდან – პაპი სიქსტე IV.
6. იგულისხმება: ათი წელი ცოცხლობდა პაპად არჩევის შემდეგ. ყოველ შემთხვევაში ეს ზუსტია მაკიაველის (1469–1527) დროინდელ პაპებთან დაკავშირებით: სიქსტე IV (1471–1484). ინოკენტი VIII (1484–1492), ალექ­ სანდრე VI (1492–1503), პიუს III (1503), იულიუს II (1503–1513); ლეონ X (1513–1521), ადრიანე IV (1522–1523), კლემენტე VII (1523–1534).
7.	შდრ. კომენტ. თ. VII, 5.
8. იულიუს II ბოლონიაში შევიდა 1506 წლის 11 ნოემბერს.
9.	იხ. აქვე, კომენტ. 1.
10. პაპი ლეონი – ჯოვანი მედიჩი (1475–1521). ლორენცო I დიდებულის (1448–1492) ძე, 1513 წლიდან – პაპი ლეონ X.

თავი XII
1. ამას ამტკიცებდა ჯიროლამო სავონაროლა (იხ. კომენტ. თ. VII. 6) 1494 წლის 1 ნოემბერს წარმოთქმულ ქადაგებაში, როცა საფრანგეთის მე­ ფე შარლ VIII ფლორენციას უახლოვდებოდა: „აჰა, მოვიდა მახვილი, აჰა,

აღსრულდა წინასწარმეტყველება, აჰა, მოიწია რისხვა, აჰა, მოგვევლინა სასჯელი: თვითონ უფალი მიუძღვის ურჯუკთა ბრბოებს! ო, ფლორენ­ ცია, გარდახდა ჟამი სიმღერისა და ჟამი როკვისა, – ცრემლის მდინარე­ ბით გმართებს დაიტირო ამიერიდან ცოდვანი შენნი, იტალია, – აი, მი­ ზეზი ჩვენი წახდენის!“
2. პირველი პუნიკური ომის (264 – 241 წ. ძვ. წ. ა.) დამთავრების შემდეგ, რომელმაც უზარმაზარი სახსრები შეიწირა, კართაგენის ხაზინა დაცარი­ ელებული აღმოჩნდა. დაქირავებულ ჯარისკაცებს ჯამაგირი ვეღარ გადა­ უხადეს და არმიაში აჯანყებამ იფეთქა. აჯანყებულებს მიემხრნენ მონები და კართაგენზე დამოკიდებული ლიბიელები, აგრეთვე თავისუფალ ნუ­ მიდიელთა ტომები. მეამბოხეებს მეთაურობდნენ ლიბიელი მატონი და კამპანიელი მონა სპენდიუსი. მათ მიემხრო თვით ორი პუნიკური ქალაქი
– უტიკა და ბიზერტა. აჯანყებამ, რომელიც 241 წლის ზამთარში დაიწყო და სამ წელზე მეტ ხანს გაგრძელდა, გამოავლინა კართაგენის სახელმწი­ ფოებრივი წყობილების ყველა სუსტი მხარე, ყველა შინაგანი წინააღმ­ დეგობა: მონებსა და მონათმფლობელებს, კართაგენელებსა და ლიბიე­ ლებს, სახელმწიფოსა და დაქირავებულ ლაშქარს შორის. აჯანყება დიდი გაჭირვებით ჩაახშო სახელგანთქმულმა კართაგენელმა სარდალმა ჰამილ­ კარ ბარკამ (იხ. კომენტ. თ. VIII, 3).
3. ეპამინონდა (დაახლ. 420–362 ძვ. წ. ა.) – სახელგანთქმული თებელი სარ­ დალი; წარმატებით ებრძოდა ლაკედემონელებს და ორჯერ დაამარცხა ისინი ლევკტრასა და მანტინეასთან. ამ უკანასკნელ ბრძოლაში სასიკვ­ დილოდ იქნა დაჭრილი; „მე ვტოვებ ორ უკვდავ შვილს, – უთქვამს მო­ მაკვდავს, – ლევკტრასა და მანტინეასო“ .
4. იგულისხმება ფილიპე II (359–336 ძვ. წ. ა.) – ალექსანდრე მაკედონელის მამა, მაკედონიის ძლიერი სახელმწიფოს შემქმნელი. სიჭაბუკე თებეში, ეპამინონდას სასახლის კარზე გაატარა, როგორც მძევალმა. ე. წ. „წმინდა ომის“ დროს (356–346 ძვ. წ. ა.). თებელების ლაშქარს სარდლობდა ფო­ კიდელების წინააღმდეგ, მაგრამ შემდეგ თვითონ თებე დაიმორჩილა.
5. იგულისხმება ფილიპო მარია ვისკონტი, მილანის დუკა (1412–1447), ვის­ კონტების დინასტიის უკანასკნელი წარმომადგენელი, რომლის შემდე­ გაც მილანის მმართველობა სფორცების ხელში გადავიდა.
6. იხ. კომენტ. თ. I, 1.
7.	ფრანჩესკო სფორცამ ვენეციელები დაამარცხა კარავაჯოსთან 1448 წლის
15 სექტემბერს.
8. ფრანჩესკო სფორცას მამა – ჯაკომუცო ატენდოლო სფორცა (1369
–1424) თავისი დროის ერთი ყველაზე ცნობილი კონდოტიერი იყო. თავ­ დაპირველად ემსახურებოდა ფლორენციელებს (1405), შემდეგ – პაპს

და ფერარის მთავარს, ხოლო 1412 წლიდან – ნეაპოლის მეფეს ვლადის­ ლავს ანუ ლანსელოტს (1376–1414) და მის დასა და მემკვიდრეს ჯოვანა II (1370–1435; დედოფალი – 1414 წლიდან), 1420 წ. კი – პაპ მარტინ V (1417–1431)... ჯოვანა იძულებული იყო ეშვილა და თავის მემკვიდრედ გა­ მოეცხადებინა ალფონსო V არაგონელი (დაახლ. 1369–1458).
9. ჯოვანი აკუტო (აუკუტა) – სერ ჯონ ჰოქვუდი, ინგლისელი კონდოტიე­ რი, იტალიაში ომობდა 1361–1393 წწ. თავდაპირველად ემსახურებოდა რომს და ჩეზანას, შემდეგ – ვისკონტებს, ხოლო 1377 წლიდან – ფლო­ რენციელებს.
10. იგულისხმება ფრანჩესკო სფორცას მამა – ჯაკომუცო ატენდოლო სფორ­ ცა (იხ. აქვე, კომენტ. 8).
11. ბრაჩო – ბრაჩო და მონტონე (1368–1424), იტალიელი კონდოტიერი, ემ­ სახურებოდა პაპსა და იტალიის სხვადასხვა სამთავროთა მბრძანებლებს. ბოლოს იმდენად გაძლიერდა, რომ 1417 წელს ქალაქი რომიც კი აიღო, მაგრამ იქედან განდევნა მისმა მუდმივმა მეტოქემ ჯაკომუცო სფორცამ. ბრაჩოსა და სფორცას ბანდები მათი სიკვდილის შემდაგაც დიდხანს ებ­ რძოდნენ ერთმანეთს.
12. პაოლო ვიტელი – იხ. კომენტ. თ. VIII, 8.
13. კარმინუოლა (კარმანიოლა) – ფრანჩესკო ბუსონე, კარმანიოლას გრაფი (დაახლ. 1380–1432), იტალიელი კონდოტიერი, ემსახურებოდა ვისკონ­ ტებს, ხოლო შემდეგ – ვენეციელებს; მაკლოდიოსთან დაამარცხა მილა­ ნელები (1427 წლის 11 ოქტომბერს). ვენეციას დაუმორჩილა ბრეშია და ბერგამო; 1431–1432 წწ. ამაოდ ცდილობდა აეღო ლოდი და კრემონა; ბოლოს ღალატი დასწამეს და სიკვდილით დასაჯეს.
14. ბარტოლომეო და ბერგამო – ბარტოლომეო კოლონი (1400–1475), იტა­ ლიელი კონდოტიერი, მსახურობდა ბრაჩო და მონტონესა და კარმინუ­ ოლას ლაშქარში, თავი გამოიჩინა კრემონასთან ბრძოლის დროს, რისთ­ ვისაც ვენეციელებმა ქვეითი ლაშქრის სარდლობა მიანდეს...
15. რობერტო სან სევერინო (1418–1487) – იტალიელი კონდოტიერი, ემსა­ ხურებოდა ფრანჩესკო სფორცასა და ლოდოვიკო მოროს, ხოლო შემდეგ
– ვენეციელებს. მოკლულ იქნა 1487 წელს ადიჯის პირას, გერმანელების წინააღმდეგ ბრძოლაში.
16. გრაფი და პილიანო (პიტილიანო) – ნიკოლო ორსინი (მოკლული იქნა
1510 წ.), ვენეციელთა სარდალი კამბრეს ლიგის წინააღმდეგ ბრძოლაში.
17. იგულისხმება შემდეგი: მაკიაველის მიხედვით, დაქირავებული ლაშქა­ რი, რომელსაც კონდოტიერი უდგას სათავეში, გამარჯვების შემთხვევაში არანაკლებ საშიში ხდება, ვიდრე ამ ლაშქრის მიერ ძლეული მტერი; მაგ­ რამ ასევე საშიშია დაქირავებულთა დამარცხებაც, ვინაიდან ახლა უკვე

საშიში ხდება მათი მძლეველი მტერი. ვენეციელებს კი ნაკლებად ჰქონ­ დათ თავიანთი ზემოხსენებული სარდლების იმედი და ამიტომ მათ და­ მარცხებას უფრო უფრთხოდნენ, ვიდრე გამარჯვებასაო, – გვეუბნება მა­ კიაველი.
18. ვაილა იგივე ანიადელოა, ადგილი ლოდის მახლობლად, სადაც კამბრეს ლიგის (იხ. კომენტ. თ. XI, 1) ერთ­ერთი მონაწილის – საფრანგეთის მე­ ფის ლუი XII ლაშქარმა 1509 წლის 14 მაისს სასტიკად დაამარცხა ვენე­ ციელთა დაქირავებული არმია, რომელსაც ორი კონდოტიერი – ზემოხ­ სენებული პიტილიანო (ნიკოლო ორსინი) და მისი მოგვარე ალვიანო ედ­ გა სათავეში.
19.		ალბერიგო და კონიო – ალბერიგო და ბარბიანო (გარდ. 1409 წ.), კო­ ნიოს (კუნიოს) გრაფი, კონდოტიერი, ემსახურებოდა პაპ ურბინო VI (1378–389), ნეაპოლის მეფეს, მილანის მთავარს.
20. იგულისხმებიან ბრაჩო და ბანდონე (იხ. აქვე, კომენტ. 11) და ჯაკომუცო სფორცა (კომენტ. 8).
21. ფერანდო – ესპანეთის მეფე ფერდინანდ V კათოლიკე.
22. შვეიცარიელებმა ორჯერ დაამარცხეს იტალიელთა დაქირავებული რაზ­ მები: ნოვარასთან (1500 წ.) და რავენასთან (1512 წ.).

თავი XIII
1.   იულიუს II­მ „წმინდა ლიგა“ (იხ. კომენტ. თ. XI, 1) შექმნა და სხვებთან ერ­ თად ესპანეთის მეფეს ფერდინანდ V­ს მოუხმო მაშველად მას შემდეგ, რაც ალფონსო დ’ესტემ დაიბრუნა ფერარა და აიძულა პაპი ბოლონი­ აც დაეტოვებინა (1510).
2. იგულისხმება ესპანეთის მეფე.
3. 1512 წლის 11 აპრილს ფრანგებმა რავენასთან დაამარცხეს პაპისა და ეს­ პანეთის შეერთებული ძალები, მაგრამ მათი მხედართმთავრის გასტონ დე ფუას სიკვდილმა და შვეიცარიელების მაშველმა რაზმებმა, რომლებ­ მაც სულზე მოუსწრეს გასაჭირში ჩავარდნილ მოკავშირეებს, აიძულეს ფრანგები დაეტოვებინათ რომანია და ლომბარდია.
4.   1500 წლის ივნისში ლუი XII რვა ათასი შვეიცარიელი და გასკონელი ჯა­ რისკაცი მისცა ფლორენციელებს პიზის დასაპყრობად.
5.	ბიზანტიის იმპერატორმა იოანე VI კანტაკუზენმა (1347–
6.   1354),რომელიც ტახტს ეცილებოდა იოანე V პალეოლოგს (1341–1391),
1353 წელს მაშველად მოუხმო ოსმალთა სულტანს ურხანს (1326–1362),

რომელსაც მეგობრული კავშირის განსამტკიცებლად თავისი ასული მი­ ათხოვა.
7.	იხ. კომენტ. თ. VII, 9.
8. იხ. კომენტ. თ. VII, 10.
9.	იხ. კომენთ. თ. VI, 7.
10. „ძველი აღთქმის“ ერთ­ერთი ეპიზოდი, იხ. მეფეთა წ. ი, XVIII, 38­40.
11. საფრანგეთის მეფემ შარლ VIII (1422–1461), რომლის დროსაც დამთავ­ რდა (1453) ასწლიანი ომი ინგლისსა და საფრანგეთს შორის, და არ­ სა ე.წ ორდონანსული ასეულები (1445), ცხენოსანთა კორპუსები და
„თავისუფალ მსროლელთა’’ ქვეითი რაზმები, რომლებიც მუდმივი არმი­ ის ბირთვს შეადგენდნენ. ხოლო მისმა ძემ ლუი XI (1461–1483) გააუქმა
„თავისუფალ მსროლელთა“ რაზმები და დაქირავებულ შვეიცარიელთა ქვეითი ლაშქრით შეცვალა ისინი.
12. იგულისხმება ფრანგების დამარცხება ნოვარასთან 1513 წლის ივნისში.
13. ტაციტუსი, ანალები, XIII, 19.

თავი XIV
1. ფრანჩესკო სფორცას (იხ. კომენტ. თ. ი, 1) უფროს შვილს ჯოვანი გალეა­ ცო სფორცას (1444–1476), რომელმაც მამამისი შეცვალა მილანის სამ­ თავროს ტახტზე დუკის (ჰერცოგის) ტიტული არ დაუკარგავს. იგი შეთ­ ქმულების მსხვერპლი შეიქმნა. მაკიაველი, ალბათ, გულისხმობს ფრან­ ჩესკო სფორცას მეორე ვაჟს – ლოდოვიკო სფორცას, მეტსახელად მო­ როს (იხ. კომენტ. თ. III, 1).
2. ფილოპომენე (252–183 ძვ. წ. ა.) – „აქაიელთა კავშირის“ მხედართმთა­ ვარი.
3.	მაკიაველი შესაბამისად ეყრდნობა შემდეგ წყაროებს: პლუტარქე,
„ალექსანდრეს ცხოვრება“, VIII; კურციუს რუფუსი, „ალექსანდრეს ის­ ტორია“, IV, 6; სვეტონიუსი, „ღვთაებრივი იულიუსი“, VII; ციცერონი, „ძმა კვინტუსისადმი“ , I, 8­23.
4. იგულისხმება ბერძენი მწერლის ქსენოფონტეს (დაახლ. 430–352 ძვ. წ. ა.) თხზულება „კიროსის აღზრდა“ .

თავი XVI
1.	იგულისხმება ფერდინანდ V კათოლიკე.

2. ცეზარის (იულიუს კეისრის) სიუხვისა და ხელგაშლილობის შესახებ იხ. პლუტარქე, „გაიუს იულიუს კეისარი“ , V.

თავი XVII
1. ხელი შეუწყო იმით, რომ წინ არ აღუდგა შინააშლილობას, რამაც საში­ ნელი ნგრევა და ხოცვა­ჟლეტა გამოიწვია ქალაქში (1501­1502)
2. „ძნელია საქმე, ახალია ჩვენი სამეფო, რაც მაიძულებს ფხიზლად ვიცავდე მის საზღვრებს“ , – ვერგილიუსი, „ენეიდა“ , – 1, 563–564.
3. ჰანიბალი (247–183 ძვ. წ. ა.) – სახელგანთქმული კართაგენელი მთავარ­ სარდალი, ჰამილკარ ბარკას შვილი, რომაელების მოსისხლე მტერი.
4.	შდრ. ტიტუს ლივიუსი, XXI, 4.
5. იგულისხმება პუბლიუს კორნელიუს სციპიონ აფრიკელი, უფროსი (234–183 ძვ. წ. ა.) – სახელგანთქმული რომაელი სახელმწიფო მოღვა­ წე და მხედართმთავარი.
6. 206 წ. ძვ. წ. ა. ესპანეთში აჯანყდა სციპიონის რვა ათასი ჯარისკაცი, მაგ­ რამ სარდალმა შესძლო აჯანყების ჩახშობა და იმავე წელს დაბრუნდა რომში.
7. იგულისხმება კვინტუს ფაბიუს მაქსიმუსი (დაახლ. 257–203 ძვ. წ. ა.) – ხუთგზის კონსული, დიქტატორი (217 წ. ძვ. წ. ა.), მხედართმთავარი; ებ­ რძოდა ჰანიბალს.
8. რომში დაბრუნების შემდეგ (იხ. აქვე, კომენტ. 6) სციპიონმა, რომელიც
205 წ.ძვ. წ. ა. უკვე კონსული იყო,სიცილია დალაშქრა, სადაც მისმა ლე­ გატმა კვინტუს პლემინიუსმა სასტიკი დანაშაული ჩაიდინა ლოკრების წინაშე, რის გამოც სციპიონი კინაღამ მთავარსარდლის პოსტიდან გადა­ აყენეს, მაგრამ ბოლოს მაინც შესძლო თავის მართლება.

თავი XVIII
1. კენტავრი ქირონი – კრონისისა და ფილირას ძე, ძველი თესალიური ღვთაება, მრავალი მითიური გმირის, მათ შორის, აქილევსის აღმზრდე­ ლი.
2. იგულისხმება ესპანეთის მეფე ფერდინანდ V კათოლიკე.


1.	იხ. კომენტ. თ. IX, 1.
თავი XIX
2. ანიბალე ბენტივოლი (ან ბენტივოლიო) – ბოლონიის მთავარი (1438–

1445). მოკლულ იქნა მის წინააღმდეგ შეთქმული ბატისტა კანესკის მი­ ერ 1445 წლის 24 ივნისს.
3. იგულისხმება ანიბალე II ბენტივოლი (1469–1540), რომელიც ბოლონიას მართავდა 1510–1512 წწ. ძალაუფლება დაკარგა რავენასთან გამართუ­ ლი ბრძოლის შემდეგ (იხ. კომენტ. თ. XIII, 2).
4.   ჯოვანი – ჯოვანი ბენტივოლი, ბოლონიის მთავარი, ანიბალე II­ის მამა; დიდხანს წარმატებით იგერიებდა ჩეზარე ბორჯას იერიშებს: ბოლოს, პაპ იულიუს II წაგებული ბრძოლის შემდეგ (1508) დაკარგა ძალაუფლება.
5. იგულისხმება სანტი ბენტივოლი (1426–1462), ანიბალეს ბიძაშვილის ერ­ კოლე ბენტივოლის ვაჟი, რომელიც მართავდა ბოლონიას, სანამ ანიბა­ ლეს ძე – ჯოვანი სრულწლოვანი გახდებოდა.
6. იგულისხმება ე. წ. „გენერალური შტატები“ , პირველად მოწვეული 1302 წელს საფრანგეთის მეფის ფილიპე IV (1285–1314) მიერ. „გენერალური შტატების“ უპირველეს მიზანს იმ ხანად მეფის ძალაუფლების განმტკი­ ცება და გაფართოება შეადგენდა.
7.	ამ იმპერატორების შესახებ ცალ­ცალკე იხ. ქვემოთ.
8.   II­III სს. რომის იმპერიაში (ისევე როგორც მაკიაველის დროინდელ იტა­ ლიაში) სულ უფრო თვალსაჩინო ხდება არმიის როლი ქვეყნის პოლიტი­ კური ცხოვრების ასპარეზზე. უკვე რესპუბლიკის დამლევს რომის ყველა არმია ფაქტიურად გადაიქცა დაქირავებულ არმიად, მაგრამ მისი რიგე­ ბი ჯერ კიდევ მხოლოდ რომის მოქალაქეებით, უპირატესად, იტალიის მცხოვრებლებით კომპლექტდებოდა. იმპერიის დამდეგს არმიაში უკვე პროვინციების მკვიდრთა მიღება დაიწყეს, ხოლო ადრიანეს მმართველო­ ბიდან მოყოლებული თითქმის უწყვეტად მიმდინარეობს არმიის პრო­ ვინციალიზაციისა და ბარბარიზაციის პროცესი, რასაც კიდევ უფრო აღრმავებს და ამძაფრებს სეპტიმიუს სევერუსის რეფორმები. მრავალ­ მა ჯარისკაცმა მოქალაქეობის უფლება მიიღო, ხოლო კარაკალას დრო­ იდან რომის მოქალაქე ხდება პროვინციების თითქმის ყველა მცხოვრე­ ბი. ლეგიონებში სამსახური პროფესიად იქცევა და ხშირად მემკვიდრე­ ობით გადადის მამიდან შვილზე. ამა თუ იმ პროვინციაში დაბანაკებუ­ ლი ლაშქარი თითქმის დამოუკიდებელ მნიშვნელობას იძენს. სამხედრო დისციპლინა თანდათანობით სუსტდება და მის ადგილს იკავებს პრო­ ფესიული ერთობის გრძნობა, რაც „ამქრული“ სულისკვეთებით, მრავა­ ლი წლის მანძილზე ერთად სამსახურითა და საბანაკო თუ სალაშქრო ცხოვრებითაა განმტკიცებული. როცა ხელსაყრელი ვითარება იქმნება, ცალკეული ლეგიონები არავითარ ანგარიშს აღარ უწევენ მმართველ მო­ ნარქს და თავიანთი ნება­სურვილით ახალ იმპერატორს ირჩევენ, რათა მისი მეშვეობით უფრო პრივილეგირებული მდგომარეობა მოიპოვონ სა­ ხელმწიფოში, მაგრამ თუ ეს უკანასკნელი მასზე დამყარებულ იმედებს

არ გაამართლებს, დაუყოვნებლივ იცილებენ თავიდან. არმია ანარქიის წყაროდ იქცევა.
9. მარკუსი – მარკუს ავრელიუსი (121–180), რომის იმპერატორი (161–180), ანტონინუსთა დინასტიის (196–192) წარმომადგენელი.
10. პერტინაქსი – პუბლიუს ჰელვიუს პერტინაქსი, რომის იმპერატორი კო­ მოდუსის სიკვდილის შემდეგ; ცდილობდა დაბრუნებოდა ანტონინუს პი­ უსისა და მარკუს ავრელიუსის პოლიტიკას, როგორმე შეევსო დაცარი­ ელებული ხაზინა,შეემსუბუქებინა გადასახადები და სამხედრო დისციპ­ ლინა განემტკიცებინა არმიაში.
11. პერტინაქსის მმართველობა უდღეური აღმოჩნდა: მხოლოდ ორიოდე თვე (193 წ. იანვარი – მარტი) გაძლო იმპერატორის ტახტზე. მისი პო­ ლიტიკით უკმაყოფილო პრეტორიანელთა კოჰორტებმა (იმპერატორის მცველი რაზმები) აჯანყება მოაწყეს და მოკლეს იმპერატორი.
12. ალექსანდრე – მარკუს ავრელიუს სევერუს ალექსანდრე (222–235), რო­ მის იმპერატორი, ჰელიოგაბალის (ელაგაბალის) ბიძაშვილი. ალექსანდ­ რე თოთხმეტი წლისა ავიდა ტახტზე და მის მმართველობაზე დიდ გავ­ ლენას ახდენდნენ ბებია – იულია მესა და დედა – მამეა. მის დროს კვლავ დიდი მნიშვნელობა მიენიჭა სენატს. ალექსანდრე ცდილობდა შეემსუბუ­ ქებინა გადასახადები და შეემცირებინა სამხედრო ხარჯები, რითაც მი­ სი ავტორიტეტი საგრძნობლად დაეცა არმიის თვალში. იბრძოდა აღმო­ სავლეთში – სასანიდების დინასტიის დამაარსებლის არდაშირის წინა­ აღმდეგ (231–232) და დასავლეთში – გერმანელების წინააღმდეგ (232– 235). ამ უკანასკნელ ომში მისი პოლიტიკით უკმაყოფილო ჯარისკაცებმა ალექსანდრეს ერთ­ერთი სარდლის გაიუს იულიუს ვერუს მაქსიმინეს (მომავალი იმპერატორის) მეთაურობით შეთქმულება მოაწყეს და მოკ­ ლეს იმპერატორიცა და დედამისიც.
13.  სევერუსი – ლუციუს სეპტიმიუს სევერუს ავრელიუს ანტონინუსი (193–
211), რომის იმპერატორი. პერტინაქსის (იხ. აქვე, კომენტ. 10) სიკვდილის შემდეგ თავაშვებულმა პრეტორიანელთა კოჰორტებმა ნამდვილი აუქცი­ ონი გამოაცხადეს საიმპერატორო ტახტზე და იმპერატორად გამოაცხა­ დეს მარკუს დიდიუს იულიანე. პრეტორიანელებს არც პროვინციების არმიები ჩამორჩნენ: ბრიტანეთის ლეგიონებმა იმპერატორად გამოაცხა­ დეს დეციმუს კლოდიუს ალბინუსი, პანონიის ლეგიონებმა – ლუციუს სეპტიმიუს სევერუსი, აღმოსავლეთის ლეგიონებმა კი – სირიის ლეგა­ ტი გაიუს პესცენიუს ნიგერი. ასე რომ, სეპტიმიუს სევერუსი იძულებუ­ ლი შეიქნა მძაფრი ბრძოლებითა და დიპლომატიური ხრიკებით ჩამოე­ ცილებინა დანარჩენი კონკურენტები. რაკიღა რომთან ყველაზე ახლოს იყო, სწრაფად დაიკავა იმპერიის დედაქალაქი. დაამარცხა იულიანე, რო­ მელიც ბრძოლაში დაიღუპა, და სასტიკად დასაჯა პერტინაქსის მკვლე­

ლები. შემდგომ ამისა დაუზავდა კლოდიუს ალბინუსს, იშვილა და ცეზა­ რის (ტახტის მემკვიდრის) ტიტული უბოძა მას. ამან საშუალება მისცა აღმოსავლეთით გადაესროლა თავისი ძალები, ნიგერის წინააღმდეგ, რო­ მელიც დაამარცხა 194 წელს. თვითონ ნიგერი ბრძოლაში იქნა მოკლუ­ ლი. სევერუსი სასტიკად გაუსწორდა ნიგერის მომხრე ქალაქებს, აგრეთ­ ვე პართელებს, რომლებიც მის მეტოქეს ეხმარებოდნენ. შემდეგ კი კვლავ დასავლეთში დაბრუნდა, სადაც მის წინააღმდეგ ამბოხდა კლოდიუს ალ­ ბინუსი. მათი ბრძოლა სევერუსის სრული გამარჯვებით დამთავრდა (197 წ.) ახალი იმპერატორი თავის პოლიტიკაში, უწინარეს ყოვლისა, ეყრდ­ ნობოდა არმიას. ისტორიკოსმა დიონკასიუსმა შემოგვინახა სევერუსის სიტყვები, რომლებითაც მას სიკვდილის წინ მიუმართავს თავისი ვაჟე­ ბისათვის: „ძმობა გაუწიეთ ერთმანეთს, გაამდიდრეთ ჯარისკაცები, და­ ნარჩენზე ნუ ზრუნავთ“ .
14. ანტონინუსი – მარკუს ავრელიუს ანტონინუს კარაკალა (211–217), რომის იმპერატორი, სეპტიმიუს სევერუსის ძე; თავდაპირველად თავის ძმასთან გეტასთან ერთად მართავდა სახელმწიფოს, მაგრამ 212 წელს მოკლა იგი და იმპერიის ერთპიროვნული მბრძანებელი გახდა. ეს იყო აღვირახსნილი, ვერაგი და დაუნდობელი, ეჭვიანი და სულმოკლე კაცი, რომელიც არნახუ­ ლი სისასტიკით უსწორებდა ანგარიშს თავის მტრებს. იბრძოდა გალიასა და დუნაისპირეთში, ეგვიპტესა და სირიაში, სადაც ჯარისკაცებმა, მაკრი­ ნუსის მეთაურობით, შეთქმულება მოუწყეს და მოკლეს.
15. ცენტურიონი – რომის არმიის ოფიცერი, „ასისთავი“.
16. კომოდუსი – ლუციუს ელიუს ავრელიუს კომოდუსი (180–192), რომის იმპერატორი, მარკუს ავრელიუსის ძე, ანტონინუსთა დინასტიის უკანას­ კნელი წარმომადგენელი. რაც უფრო ღირსეული კაცი იყო მამა, მით უფ­ რო უღირსი იყო შვილი. მოკლულ იქნა შეთქმულთა ხელით, რომელთა შორისაც იყო მისი ხარჭა მარცია.
17. მაქსიმინე – გაიუს იულიუს ვერუს მაქსიმინე (235–238), რომის იმპერა­ ტორი, ხელისუფლებას სათავეში ჩაუდგა ალექსანდრეს (იხ. აქვე კომენტ. 11) მკვლელობის შემდეგ. მაქსიმინე მდაბიური წარმომავლობის კაცი იყო: ახალგაზრდობაში, როგორც მისი ბიოგრაფები გადმოგვცემენ, ღო­ რებს მწყემსავდა თრაკიაში. რაკი ძალაუფლება არმიის წყალობით ჩაიგ­ დო ხელში, უწინარეს ყოვლისა, ჯარისკაცებზე ზრუნავდა. დაუნდობლად ყვლეფდა და ძარცვავდა კერძო პირებს, ქალაქებს, ტაძრებს. მისმა პო­ ლიტიკამ თანდათანობით მზარდი უკმაყოფილება გამოიწვია არა მარტო ხალხში, არამედ არმიაშიც. მაქსიმინეს წინააღმდეგ რამდენჯერმე მოეწყო შეთქმულება. ბოლოს, მისმავე ჯარისკაცებმა მოკლეს.
18. ჰელიოგაბალი – სექსტუს ვარიუს ავიციუს ჰელიოგაბალი (218–222), რომის იმპერატორი, სეპტიმიუს სევერიუსის ცოლის ნათესავი; როცა კა­

რაკალას სიკვდილის შემდეგ ტახტზე აიყვანეს ჯარისკაცებმა, ჰელიოგა­ ბალი მხოლოდ თოთხმეტი წლის იყო და რეალური ძალაუფლება ხელთ იგდეს მისმა დედამ და ბებიამ. ცდილობდა თავიდან მოეცილებინა თავი­ სი ბიძაშვილი ალექსანდრე სევერიუსი; აღვირახსნილობითა და დამთხ­ ვეულობით საყოველთაო აღშფოთება გამოიწვია სახელმწიფოში; დედა­ მისთან ერთად მოკლულ იქნა პრეტორიანელების მიერ.
19. მაკრინუსი – მარკუს ოპელიუს მაკრინუსი (217–218), კარაკალას სიკვ­ დილის შემდეგ იმპერატორად გამოაცხადეს აღმოსავლეთის ლეგიონებ­ მა, მაგრამ მას შემდეგ, რაც ტახტზე ავიდა ჰელიოგაბალი, ხოლო თვითონ სამარცხვინო ზავი დადო პართიასთან, მის წინააღმდეგ შეთქმულება მო­ ეწყო და ის მოკლულ იქნა.
20. იულიანე – მარკუს დიდიუს იულიანე (იხ. აქვე კომენტ.12).
21. იგულისხმება ეგვიპტელ მამელუკთა სახელმწიფო, დაარსებული 1250 წელს; 1517 წელს შეიერთა თურქეთმა.


1.	შდრ. კომენტ. თ. XVIII, 1.
თავი XX
2. იგულისხმება პერიოდი ლოდის საზავო ხელშეკრულებიდან (1454) იტა­ ლიაში შარლ VIII­ის შეჭრამდე (1494).
3. გველფები და გიბელინები – ერთმანეთის მოქიშპე ორი პარტია, რომ­ ლებმაც, XII საუკუნიდან მოყოლებული, შუა გათიშეს იტალიის ქალაქე­ ბი. გველფები მხარს უჭერდნენ პაპებს, ხოლო გიბელინები – გერმანიის იმპერატორებს. მათი სისხლისმღვრელი ბრძოლები იტალიაში შარლ VIII შეჭრამდე გაგრძელდა.
4. იხ. კომენტ. თ. XII, 16.
5. ვაილასთან მარცხის შემდეგ ვენეციელთა მბრძანებლობას თავი დააღწი­ ეს ბრეშიამ, ვერონამ, ვიჩენცამ, პადუამ და სხვ.
6. პანდოლფო პეტრუჩი (დაახლ. 1450–1512) – სიენის მთავარი; თავისი სამფლობელოდან განდევნა ჩეზარე ბორჯამ, მაგრამ ხელახლა დააბრუ­ ნეს ფრანგებმა (1503)
7. ნიკოლო ვიტელი (გარდ. 1497) – იტალიელი კონდოტიერი,პაოლო და ვიტელოცო ვიტელების (იხ .კომენტ. თ.VIII, 8,9) მამა, ჩიტა დი კასტელოს მბრძანებელი, საიდანაც იგი 1474 წელს განდევნა პაპმა სიქსტე IV, მაგ­ რამ ექვსი წლის შემდეგ ფლორენციელების დახმარებით დაიბრუნა და სიცოცხლის ბოლომდე შეინარჩუნა თავისი საბრძანებელი.
8. გვიდო უბალდო (1472–1508) – ურბინოს მბრძანებელი; 1502 წელს ჩე­ ზარე ბორჯამ განდევნა თავისი სამფლობელოდან, რომელიც მან კვლავ დაიბრუნა პაპ ალექსანდრე VI­ის სიკვდილის შემდეგ (1503).

9.	ბენტივოლიები ბოლონიაში დაბრუნდნენ 1511 წელს.
10. იგულისხმება ჯიროლამო რიარიო (დაიღუპა შეთქმულთა ხელით 1488 წლის 14 აპრილს), იმოლასა და ფორლის მბრძანებელი, კატარინა სფორ­ ცა რიარიოს (იხ. კომენტ. თ. III. 9), ქმარი.
11. ფორლიში აჯანყებამ იფეთქა 1499 წლის 15 დეკემბერს; ჩეზარე ბორჯა ქალაქში შევიდა 19 დეკემბერს, ხოლო ორი დღის შემდეგ ფორლის ცი­ ხე­სიმაგრეც აიღო.

თავი XXI
1.		გრანადის დაპყრობა თორმეტ წელიწადს (1480–1492) გაგრძელდა; მისი აღებით დასრულდა რეკონკისტა.
2. ეს მოხდა 1501–1502 წწ.
3. 1509 წელს ესპანეთმა დაიმორჩილა ჩრდ. აფრიკის სანაპირო ორანიდან ტრიპოლიმდე.
4. 1512 წელს ფერდინანდ V ნავარა დაიპყრო.
5.		ბერნაბო მილანელი (1319–1385) – მილანის მთავარი, რომელიც თავის ძმებთან მატეო II და გალეაცო II ერთად მართავდა საჰერცოგოს; საკუთ­ რივ მის სამფლობელოდ კი ითვლებოდა კრემონა, კრემა, ბრეშია და ბერ­ გამო, რომლებსაც 1354 წელს ლოდი და პარმაც შეუერთა, მას შემდეგ, რაც მოწამლა თავისი ძმა მატეო. 1378 წლიდან მილანის ერთპიროვნუ­ ლი მმართველი გახდა. უფრო გვიან ეს სასტიკი და ვერაგი კაცი ჯერ დი­ ლეგში ჩააგდო, ხოლო შემდეგ მოწამლა მისმა ძმისწულმა, გალეაცო II ვაჟმა ჯოვანი გალეაცომ (1347–1402).
6. ანტიოქე – სირიის მეფე ანტიოქე III; ეტოლიელები და აქაიელები – ეტო­ ლიელთა და აქაველთა კავშირები (იხ. კომენტ. თ. III, 4, 5).
7.	იხ. ტიტუს ლივიუსი, XXXV, 49.
8. იხ. კომენტ. თ. III, 16; თ. XII, 16.
9. ფლორენციელები ყოყმანობდნენ: ვერც იმას ბედავდნენ, რომ აშკარად მიმხრობოდნენ ლუი XII და ვერც იმას, რომ „წმინდა ლიგისათვის“ (იხ. კო­ მენტ. თ. XI, 1) დაეჭირათ მხარი. ეს ორჭოფული პოზიცია ფლორენციის რესპუბლიკის დაცემის მიზეზი გახდა.

თავი XXII
1.	ანტონიო და ვენაფრო (1459–1530) – სიენის უნივერსიტეტის პროფესო­ რი, პანდოლფო პეტრუჩის (იხ. კომენტ. თ. XX, 6) მრჩეველი.
2. იხ. ტიტუს ლივიუსი, XXII, 29.


თავი XXIII
1. პრელატი ლუკა – ლუკა რინალდი, ტრიესტის ეპისკოპოსი (1500–1502), იმპერატორ მაქსიმილიანე I ჰაბსბურგელის (1493–1519) ნდობით აღ­ ჭურვილი პირი.

თავი XXIV
1. ფილიპე მაკედონელი – იგულისხმება ფილიპე V (221–179 ძვ. წ. ა.), მაკე­ დონიის მეფე (იხ. კომენტ. თ. III, 4, 5).
2. ტიტუს კვინციუსი – ტიტუს კვინციუს ფლამინინუსი (გარდ. 175 წ. ძვ. წ.ა.) – იხ. კომენტ. თ. III, 5.

თავი XXV
1.	იხ. კომენტ. თ. XIX, 4.
2. იხ. კომენტ. თ. I, 2; თ. III, 13.
3. იხ. კომენტ. თ. IX, 1; თ. XII, 16.


1.	იხ. კომენტ. თ. VI, 1, 2, 5.
თავი XXVI
2. იგულისხმება პაპი ლეონ X (1513–1521), ერისკაცობაში – ჯოვანი მედიჩი (დაიბ. 1475), ლორენცო I დიდებულის (1448–1492) ძე.
3. იხ. ტიტუს ლივიუსი, IX, 1.
4. ბიბლიური სასწაულები, რომელთა მეშვეობითაც ღმერთი მფარველობ­ და და თავის კეთილგანწყობას უდასტურებდა ისრაელის ერს ეგვიპტი­ დან გამოსვლის შემდეგ.
5. ტარო – პატარა მდინარე ფორნოვოს მახლობლად, სადაც ფრანჩესკო გონზაგამ უკან დაახევინა ფრანგებს (იხ. კომენტ. თ. III, 6)... ალექსანდ­ რია (ალექსანდრია) – ლომბარდიის ქალაქი, რომელიც 1499 წელს აიღეს ფრანგებმა... კაპუა – 1501 წელს აიღეს და გაძარცვეს ფრანგებმა... გენუა
– 1507 წელს დანებდა ფრანგებს... ვაილა – იხ. კომენტ. თ. XII, 16... ბო­ ლონია – 1510 წელს დაატოვებინა პაპს ფერარის მთავარმა ალფონსო დენსტემ... მესტრი – პატარა დაბა ვიჩენცას მახლობლად, რომელიც ლა მოტასთან ბრძოლის წინ (1513 წლის 7 ოქტომბერს) დაწვეს ესპანელებმა.
6. იხ. პეტრარკას კანცონა „ჩემი იტალია“ (93–96): „სიქველე აღმართავს იარაღს სისასტიკის წინააღმდეგ და ხანმოკლე იქნება შეტაკება, რადგან ძველი მხნეობა ჯერ კიდევ არ ჩამკვდარა იტალიელთა გულში“ .

